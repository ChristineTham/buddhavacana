<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title> Vimanavatthu, plain text without notes </title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

Vimanavatthu<BR>
Based on the edition by N. A. Jayawickrama: Vimānavatthu and Petavatthu,<BR>
London : Pali Text Society 1977.<BR>
<BR>
<BR>
<BR>
Input by the Dhammakaya Foundation, Thailand, 1989-1996<BR>
[GRETIL-Version vom 20.2.2015]<BR>
<BR>
<BR>
NOTICE<br>
This file is (C) Copyright the Pali Text Society and the Dhammakaya Foundation, 2015.<br>
This work is licensed under a Creative Commons Attribution-ShareAlike 4.0 International License.<br>
<br>
These files are provided by courtesy of the Pali Text Society for<br>
scholarly purposes only.<br>
In principle they represent a digital edition (without revision or<BR>
correction) of the printed editions of the complete set of Pali<BR>
canonical texts published by the PTS. While they have been subject to a<BR>
process of checking, it should not be assumed that there is no<BR>
divergence from the printed editions and it is strongly recommended that<BR>
they are checked against the printed editions before quoting.<BR>
<BR>
<BR>
<BR>
PLAIN TEXT VERSION<BR>
(In order to fascilitate word search, all annotations have been removed, <BR>
and the line breaks of the printed edition have been converted into floating text.)<BR>
<BR>
<BR>
<BR>
STRUCTURE OF REFERENCES (added):<BR>
Vv_n,nn[=nn].nn = Vimanavatthu_Vagga(I-VII),Suttanta[=continuous Suttanta-numbering].Verse<BR>
|| nnn || = continuous verse-numbering<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


<BR>
<BR>
Vimānavatthu<BR>
<BR>
<b>[page 001]</b><BR>
<i>                                 1</i><BR>
           Namo tassa bhagavato arahato sammāsambuddhassa.<BR>
                           1 ITTHIVIMĀNA<BR>
                           1.ITTHIVIMĀNA<BR>
                            I-PĪṬHAVAGGA<BR>
                    <b>1 Paṭhamapīṭhavimānavatthu</b><BR>
<b>Vv_I,1[=1].1</b>       Pīṭhaṃ te sovaṇṇamayaṃ uḷāraṃ<BR>
         manojavaṃ gacchati yena kāmaṃ<BR>
         alaṅkate malyadhare suvatthe<BR>
         obhāsasi vijju-r-iv'; abbhakūṭaṃ. <b>|| 1 ||</b><BR>
<b>Vv_I,1[=1].2</b>   Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 2 ||</b><BR>
<b>Vv_I,1[=1].3</b>       Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 3 ||</b><BR>
<b>Vv_I,1[=1].4</b>   Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 4 ||</b><BR>
<b>Vv_I,1[=1].5</b>       Ahaṃ manussesu manussabhūtā<BR>
         abbhāgatān'; āsanakaṃ adāsiṃ<BR>
         abhivādayiṃ añjalikaṃ akāsiṃ<BR>
         yathānubhāvañ ca adāsi dānaṃ.  <b>|| 5 ||</b><BR>
<b>Vv_I,1[=1].6</b>   Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 6 ||</b><BR>
<b>Vv_I,1[=1].7</b>       Akkhāmi te bhikkhu mahānubhāva<BR>
         manussabhūtā yam akāsi puññaṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 7 ||</b><BR>
                               Paṭhamapīṭhavimānaṃ<BR>
<BR>
<BR>
<b>[page 002]</b><BR>
<i>2                                   Itthivimāna</i><BR>
                             <b>2 Dutiyapīṭhavimānavatthu</b><BR>
<b>Vv_I,2[=2].1</b>       Pīṭhaṃ te veḷuriyamayaṃ uḷāraṃ<BR>
         manojavaṃ gacchati yena kāmaṃ<BR>
         alaṅkate malyadhare suvatthe<BR>
         obhāsasi vijju-r-iv'; abbhakūṭaṃ.  <b>|| 8 ||</b><BR>
<b>Vv_I,2[=2].2</b>   Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 9 ||</b><BR>
<b>Vv_I,2[=2].3</b>       Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 10 ||</b><BR>
<b>Vv_I,2[=2].4</b>   Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 11 ||</b><BR>
<b>Vv_I,2[=2].5</b>       Ahaṃ manussesu manussabhūtā<BR>
         abbhāgatān'; āsanakaṃ adāsiṃ<BR>
         abhivādayiṃ añjalikaṃ akāsiṃ<BR>
         yathānubhāvañ ca adāsi dānaṃ.  <b>|| 12 ||</b><BR>
<b>Vv_I,2[=2].6</b>   Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 13 ||</b><BR>
<b>Vv_I,2[=2].7</b>       Akkhāmi te bhikkhu mahānubhāva<BR>
         manussabhūtā yam akāsi puññaṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 14 ||</b><BR>
                          Dutiyapīṭhavimānaṃ<BR>
<BR>
<BR>
<b>[page 003]</b><BR>
<i>3                                   Pīṭhavagga</i><BR>
                       <b>3 Tatiyapīṭhavimānavatthu</b><BR>
<b>Vv_I,3[=3].1</b>       Pīṭhaṃ te sovaṇṇamayaṃ uḷāraṃ<BR>
         manojavaṃ gacchati yena kāmaṃ<BR>
         alaṅkate malyadhare suvatthe<BR>
         obhāsasi vijju-r-iv'; abbhakūṭaṃ.  <b>|| 15 ||</b><BR>
<b>Vv_I,3[=3].2</b>   Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 16 ||</b><BR>
<b>Vv_I,3[=3].3</b>       Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 17 ||</b><BR>
<b>Vv_I,3[=3].4</b>   Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 18 ||</b><BR>
<b>Vv_I,3[=3].5</b>       Appassa kammassa phalaṃ mamedaṃ<BR>
         yen'; amhi evaṃ jalitānubhāvā.  <b>|| 19 ||</b><BR>
<b>Vv_I,3[=3].6</b>       Ahaṃ manussesu manussabhūtā<BR>
         purimāya jātiyā manussaloke,<BR>
     addasaṃ virajaṃ bhikkhuṃ vippasannam anāvilaṃ<BR>
     tassa adās'; ahaṃ pīṭhaṃ pasannā sehi pāṇihi. <b>|| 20 ||</b><BR>
<b>Vv_I,3[=3].7</b>   Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 21 ||</b><BR>
<b>Vv_I,3[=3].8</b>       Akkhāmi te bhikkhu mahānubhāva<BR>
         manussabhūtā yam akāsi puññaṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 22 ||</b><BR>
                             Tatiyapīṭhavimānaṃ<BR>
<BR>
<BR>
<b>[page 004]</b><BR>
<i>4                                   Itthivimāna</i><BR>
                      <b>4 Catutthapīṭhavimānavatthu</b><BR>
<b>Vv_I,4[=4].1</b>       Pīṭhaṃ te veḷuriyamayaṃ uḷāraṃ<BR>
         manojavaṃ gacchati yena kāmaṃ<BR>
         alaṅkate malyadhare suvatthe<BR>
         obhāsasi vijju-r-iv'; abbhakūṭaṃ.  <b>|| 23 ||</b><BR>
<b>Vv_I,4[=4].2</b>   Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 24 ||</b><BR>
<b>Vv_I,4[=4].3</b>       Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 25 ||</b><BR>
<b>Vv_I,4[=4].4</b>   Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 26 ||</b><BR>
<b>Vv_I,4[=4].5</b>       Appassa kammassa phalaṃ mamedaṃ<BR>
         yen'; amhi evaṃ jalitānubhāvā.  <b>|| 27 ||</b><BR>
<b>Vv_I,4[=4].6</b>       Ahaṃ manussesu manussabhūtā<BR>
         purimāya jātiyā manussaloke,<BR>
     addasaṃ virajaṃ bhikkhuṃ vippasannam anāvilaṃ<BR>
     tassa adās'; ahaṃ pīṭhaṃ pasannā sehi pāṇihi. <b>|| 28 ||</b><BR>
<b>Vv_I,4[=4].7</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 29 ||</b><BR>
<b>Vv_I,4[=4].8</b>        Akkhāmi te bhikkhu mahānubhāva<BR>
         manussabhūtā yam akāsi puññaṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 30 ||</b><BR>
                         Catutthapīṭhavimānaṃ<BR>
<BR>
<BR>
<b>[page 005]</b><BR>
<i>5                                   Pīṭhavagga</i><BR>
                        <b>5 Kuñjaravimānavatthu</b><BR>
<b>Vv_I,5[=5].1</b>    Kuñjaro te varāroho nānāratanakappano<BR>
     ruciro thāmavā javasampanno ākāsamhi samīhati.  <b>|| 31 ||</b><BR>
<b>Vv_I,5[=5].2</b>    Padumī padmapattakkhī padm'; uppalajutindharo<BR>
     padmacuṇṇābhikiṇṇaṅgo soṇṇapokkharamālavā. <b>|| 32 ||</b><BR>
<b>Vv_I,5[=5].3</b>    Padumānusaṭaṃ maggaṃ padmapattavibhūsitaṃ<BR>
     ṭhitaṃ vaggum anugghāti mitaṃ gacchati vāraṇo.  <b>|| 33 ||</b><BR>
<b>Vv_I,5[=5].4</b>    Tassa pakkamamānassa soṇṇakaṃsā ratissarā<BR>
     tesaṃ suyyati nigghoso turiye pañcaṅgike yatha.  <b>|| 34 ||</b><BR>
<b>Vv_I,5[=5].5</b>    Tassa nāgassa khandhasmiṃ sucivatthā alaṅkatā<BR>
     mahantaṃ accharāsaṅghaṃ vaṇṇena atirocasi. <b>|| 35 ||</b><BR>
<b>Vv_I,5[=5].6</b>    Dānassa te idaṃ phalaṃ atho sīlassa vā pana<BR>
     atho añjalikammassa taṃ me akkhāhi pucchitā ti.  <b>|| 36 ||</b><BR>
<b>Vv_I,5[=5].7</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 37 ||</b><BR>
<b>Vv_I,5[=5].8</b>    Disvāna guṇasampannaṃ jhāyiṃ jhānarataṃ sataṃ<BR>
     adāsiṃ pupphābhikiṇṇaṃ āsanaṃ dussasanthataṃ.  <b>|| 38 ||</b><BR>
<b>Vv_I,5[=5].9</b>    Upaḍḍhaṃ padmamālāhaṃ āsanassa samantato<BR>
     abbhokirissaṃ pattehi pasannā sehi pāṇihi. <b>|| 39 ||</b><BR>
<b>Vv_I,5[=5].10</b>   Tassa kammassa kusalassa idaṃ me īdisaṃ phalaṃ<BR>
     sakkāro garukāro ca devānaṃ apacitā ahaṃ.  <b>|| 40 ||</b><BR>
<b>Vv_I,5[=5].11</b>   Yo ve sammāvimuttānaṃ santānaṃ brahmacārinaṃ<BR>
     pasanno āsanaṃ dajjā evaṃ nande yathā ahaṃ.  <b>|| 41 ||</b><BR>
<b>Vv_I,5[=5].12</b>   Tasmā hi attakāmena mahattam abhikaṅkhatā<BR>
     āsanaṃ dātabbaṃ hoti sarīrantimadhārinan ti.  <b>|| 42 ||</b><BR>
                              Kuñjaravimānaṃ<BR>
<BR>
<BR>
<b>[page 006]</b><BR>
<i>6                                   Itthivimāna</i><BR>
                                <b>6 Paṭhamanāvāvimānavatthu</b><BR>
<b>Vv_I,6[=6].1</b>    Suvaṇṇacchadanaṃ nāvaṃ nāri āruyha tiṭṭhasi<BR>
     ogāhasi pokkharaṇiṃ padmaṃ chindasi pāṇinā. <b>|| 43 ||</b><BR>
<b>Vv_I,6[=6].2</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 44 ||</b><BR>
<b>Vv_I,6[=6].3</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 45 ||</b><BR>
<b>Vv_I,6[=6].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 46 ||</b><BR>
<b>Vv_I,6[=6].5</b>        Ahaṃ manussesu manussabhūtā<BR>
         purimāya jātiyā manussaloke<BR>
         disvāna bhikkhū tasite kilante<BR>
         uṭṭhāya pātuṃ udakaṃ adāsiṃ.  <b>|| 47 ||</b><BR>
<b>Vv_I,6[=6].6</b>        Yo ve kilantāna pipāsitānaṃ<BR>
         uṭṭhāya pātuṃ udakaṃ dadāti<BR>
         sītodakā tassa bhavanti najjo<BR>
         pahūtamalyā bahupuṇḍarīkā.  <b>|| 48 ||</b><BR>
<b>Vv_I,6[=6].7</b>        Tam āpagā anupariyanti sabbadā<BR>
         sītodakā vālukasanthatā nadī<BR>
         ambā ca sālā tilakā ca jambuyo<BR>
         uddālakā pāṭaliyo ca phullā.  <b>|| 49 ||</b><BR>
<BR>
<BR>
<b>[page 007]</b><BR>
<i>7                                   Pīṭhavagga</i><BR>
<b>Vv_I,6[=6].8</b>        Taṃ bhūmibhāgehi upetarūpaṃ<BR>
         vimānaseṭṭhaṃ bhusa sobhamānaṃ<BR>
         tassīdha kammassa ayaṃ vipāko<BR>
         etādisaṃ puññakatā labhanti.  <b>|| 50 ||</b><BR>
<b>Vv_I,6[=6].9</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 51 ||</b><BR>
<b>Vv_I,6[=6].10</b>       Akkhāmi te bhikkhu mahānubhāva<BR>
         manussabhūtā yam akāsi puññaṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 52 ||</b><BR>
                         Paṭhamanāvāvimānaṃ<BR>
<BR>
                       <b>7 Dutiyanāvāvimānavatthu</b><BR>
<b>Vv_I,7[=7].1</b>    Suvaṇṇacchadanaṃ nāvaṃ nāri āruyha tiṭṭhasi<BR>
     ogāhasi pokkharaṇiṃ padmaṃ chindasi pāṇinā.  <b>|| 53 ||</b><BR>
<b>Vv_I,7[=7].2</b>    {kena t'; etādiso} vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 54 ||</b><BR>
<b>Vv_I,7[=7].3</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jahitānubhāvā<BR>
         vaṇṇo ca te sabbadisā pabhāsatī ti.  <b>|| 55 ||</b><BR>
<b>Vv_I,7[=7].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 56 ||</b><BR>
<BR>
<BR>
<b>[page 008]</b><BR>
<i>8                                   Itthivimāna</i><BR>
<b>Vv_I,7[=7].5</b>        Ahaṃ manussesu manussabhūtā<BR>
         purimāya jātiyā manussaloke<BR>
         disvāna bhikkhuṃ tasitaṃ kilantaṃ<BR>
         uṭṭhāya pātuṃ udakaṃ adāsiṃ.  <b>|| 57 ||</b><BR>
<b>Vv_I,7[=7].6</b>        Yo ve kilantassa pipāsitassa<BR>
         uṭṭhāya pātuṃ udakaṃ dadāti<BR>
         sītodakā tassa bhavanti najjo<BR>
         pahūtamalyā {bahupuṇḍarīkā}.  <b>|| 58 ||</b><BR>
<b>Vv_I,7[=7].7</b>        Tam āpagā anupariyanti sabbadā<BR>
         sītodakā vālukasanthatā nadī<BR>
         ambā ca sālā tilakā ca jambuyo<BR>
         uddālakā pāṭaliyo ca phullā.  <b>|| 59 ||</b><BR>
<b>Vv_I,7[=7].8</b>        Taṃ bhūmibhāgehi upetarūpaṃ<BR>
         vimānaseṭṭhaṃ bhusa sobhamānaṃ<BR>
         tassīdha kammassa ayaṃ vipāko<BR>
         etādisaṃ puññakatā labhanti.  <b>|| 60 ||</b><BR>
<b>Vv_I,7[=7].9</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 61 ||</b><BR>
<b>Vv_I,7[=7].10</b>       Akkhāmi te bhikkhu mahānubhāva<BR>
         manussabhūtā yam akāsi puññaṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 62 ||</b><BR>
                          Dutiyanāvāvimānaṃ<BR>
<BR>
                       <b>8 Tatiyanāvāvimānavatthu</b><BR>
<b>Vv_I,8[=8].1</b>    Suvaṇṇacchadanaṃ nāvaṃ nāri āruyha tiṭṭhasi<BR>
     ogāhasi pokkharaṇiṃ padmaṃ chindasi pāṇinā.  <b>|| 63 ||</b><BR>
<BR>
<BR>
<b>[page 009]</b><BR>
<i>9                                   Pīṭhavagga</i><BR>
<b>Vv_I,8[=8].2</b>    Kūṭāgārā nivesā te vibhattā bhāgaso mitā<BR>
     daddallamānā ābhanti samantā caturo disā.  <b>|| 64 ||</b><BR>
<b>Vv_I,8[=8].3</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 65 ||</b><BR>
<b>Vv_I,8[=8].4</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 66 ||</b><BR>
<b>Vv_I,8[=8].5</b>    Sā devatā attamanā sambuddhen'; eva pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ.  <b>|| 67 ||</b><BR>
<b>Vv_I,8[=8].6</b>        Ahaṃ manussesu manussabhūtā<BR>
         purimāya jātiyā manussaloke<BR>
         disvāna bhikkhū tasite kilante<BR>
         uṭṭhāya pātuṃ udakaṃ adāsiṃ.  <b>|| 68 ||</b><BR>
<b>Vv_I,8[=8].7</b>        Yo ve kilantāna pipāsitānaṃ<BR>
         uṭṭhāya pātuṃ udakaṃ dadāti<BR>
         sītodakā tassa bhavanti najjo<BR>
         pahūtamalyā bahupuṇḍarīkā.  <b>|| 69 ||</b><BR>
<b>Vv_I,8[=8].8</b>        Tam āpagā anupariyanti sabbadā<BR>
         sītodakā vālukasanthatā nadī<BR>
         ambā ca sālā tilakā ca jambuyo<BR>
         uddālakā pāṭaliyo ca phullā.  <b>|| 70 ||</b><BR>
<b>Vv_I,8[=8].9</b>        Taṃ bhūmibhāgehi upetarūpaṃ<BR>
         vimānaseṭṭhaṃ bhusa sobhamānaṃ<BR>
         tassīdha kammassa ayaṃ vipāko<BR>
         etādisaṃ puññakatā labhanti.  <b>|| 71 ||</b><BR>
<b>Vv_I,8[=8].10</b>   Kūṭāgārā nivesā me vibhattā bhāgaso mitā<BR>
     daddallamānā ābhanti samantā caturo disā.  <b>|| 72 ||</b><BR>
<b>Vv_I,8[=8].11</b>   Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 73 ||</b><BR>
<b>Vv_I,8[=8].12</b>       Ten'; amhi evaṃ jalitānubhāvā<BR>
         vaṇṇo ca me sabbadisā pabhāsati<BR>
         Etassa kammassa phalaṃ mamedaṃ<BR>
         atthāya buddho udakaṃ apāyī ti. <b>|| 74 ||</b><BR>
                          Tatiyanāvāvimanaṃ<BR>
<BR>
<BR>
<b>[page 010]</b><BR>
<i>10                                  Itthivimāna</i><BR>
                              <b>9 Dīpavimānavatthu</b><BR>
<b>Vv_I,9[=9].1</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tārakā,  <b>|| 75 ||</b><BR>
<b>Vv_I,9[=9].2</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 76 ||</b><BR>
<b>Vv_I,9[=9].3</b>    Kena tvaṃ vimalobhāsā atirocasi devate<BR>
     kena te sabbagattehi sabbā obhāsate disā.  <b>|| 77 ||</b><BR>
<b>Vv_I,9[=9].4</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 78 ||</b><BR>
<b>Vv_I,9[=9].5</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 79 ||</b><BR>
<b>Vv_I,9[=9].6</b>        Ahaṃ manussesu manussabhūtā<BR>
         purimāya jātiyā manussaloke<BR>
         tamandhakāramhi timīsikāyaṃ<BR>
         padīpakālamhi adaṃ padīpaṃ. <b>|| 80 ||</b><BR>
<b>Vv_I,9[=9].7</b>        Yo andhakāramhi timīsikāyaṃ<BR>
         padīpakālamhi dadāti dīpaṃ<BR>
         uppajjati jotirasaṃ vimānaṃ<BR>
         pahūtamalyaṃ bahupuṇḍarīkaṃ.  <b>|| 81 ||</b><BR>
<b>Vv_I,9[=9].8</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 82 ||</b><BR>
<b>Vv_I,9[=9].9</b>    Tenāhaṃ vimalobhāsā atirocāmi devatā<BR>
     tena me sabbagattehi sabbā obhāsate disā.  <b>|| 83 ||</b><BR>
<BR>
<BR>
<b>[page 011]</b><BR>
<i>11                                  Pīṭhavagga</i><BR>
<b>Vv_I,9[=9].10</b>       Akkhāmi te bhikkhu mahānubhāva<BR>
         manussabhūtā yam akāsi puññaṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 84 ||</b><BR>
                             Dīpavimānaṃ<BR>
<BR>
                     <b>10 Tiladakkhiṇavimānavatthu</b><BR>
<b>Vv_I,10[=10].1</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tāramā,  <b>|| 85 ||</b><BR>
<b>Vv_I,10[=10].2</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 86 ||</b><BR>
<b>Vv_I,10[=10].3</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 87 ||</b><BR>
<b>Vv_I,10[=10].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 88 ||</b><BR>
<b>Vv_I,10[=10].5</b>        Ahaṃ manussesu manussabhūtā<BR>
         purimāya jātiyā manussaloke<BR>
         addasaṃ virajaṃ buddhaṃ vippasannam anāvilaṃ.  <b>|| 89 ||</b><BR>
<b>Vv_I,10[=10].6</b>    Āsajja dānaṃ adāsiṃ akāmā tiladakkhiṇaṃ<BR>
     dakkhiṇeyyassa buddhassa pasannā sehi pāṇihi. <b>|| 90 ||</b><BR>
<b>Vv_I,10[=10].7</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 91 ||</b><BR>
<b>Vv_I,10[=10].8</b>        Akkhāmi te bhikkhu mahānubhāva<BR>
         manussabhūtā yam akāsi puññaṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 92 ||</b><BR>
                         Tiladakkhiṇavimānaṃ<BR>
<BR>
<BR>
<BR>
<b>[page 012]</b><BR>
<i>12                                  Itthivimāna</i><BR>
                   <b>11 Paṭhamapatibbatāvimānavatthu</b><BR>
<b>Vv_I,11[=11].1</b>        Koñcā mayūrā diviyā ca haṃsā<BR>
         vaggussarā kokilā sampatanti<BR>
         pupphābhikiṇṇaṃ rammam idaṃ vimānaṃ<BR>
         anekacittaṃ naranārisevitaṃ.  <b>|| 93 ||</b><BR>
<b>Vv_I,11[=11].2</b>        Tatth'; acchasi devi mahānubhāve<BR>
         iddhī vikubbanti anekarūpā<BR>
         imā ca te accharāyo samantato<BR>
         naccanti gāyanti pamodayanti.  <b>|| 94 ||</b><BR>
<b>Vv_I,11[=11].3</b>        Deviddhipattāsi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 95 ||</b><BR>
<b>Vv_I,11[=11].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 96 ||</b><BR>
<b>Vv_I,11[=11].5</b>        Ahaṃ manussesu manussabhūtā<BR>
         patibbatā nāññamanā ahosiṃ<BR>
         mātā va puttaṃ anurakkhamānā<BR>
         kuddhā p'; ahaṃ {nappharusaṃ} avocaṃ.  <b>|| 97 ||</b><BR>
<b>Vv_I,11[=11].6</b>        Sacce ṭhitā mosavajjaṃ pahāya<BR>
         dāne ratā saṅgahitattabhāvā<BR>
         annañ ca pānañ ca pasannacittā<BR>
         sakkacca dānaṃ vipulaṃ adāsiṃ.  <b>|| 98 ||</b><BR>
<b>Vv_I,11[=11].7</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 99 ||</b><BR>
<b>Vv_I,11[=11].8</b>        Akkhāmi te bhikkhu mahānubhāva<BR>
         manussabhūtā yam akāsi puññaṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 100 ||</b><BR>
                       Paṭhamapatibbatāvimānaṃ<BR>
<BR>
<BR>
<b>[page 013]</b><BR>
<i>13                                  Pīṭhavagga</i><BR>
                    <b>12 Dutiyapatibbatāvimānavatthu</b><BR>
<b>Vv_I,12[=12].1</b>        Veḷuriyatthambhaṃ ruciraṃ pabhassaraṃ<BR>
         vimānam āruyha anekacittaṃ<BR>
         tatth'; acchasi devi mahānubhāve<BR>
         uccāvacā iddhi vikubbamānā.  <b>|| 101 ||</b><BR>
<b>Vv_I,12[=12].2</b>       Imā ca te accharāyo samantato<BR>
         naccanti gāyanti ca pamodayanti  <b>|| 102 ||</b><BR>
<b>Vv_I,12[=12].3</b>        Deviddhipattāsi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 103 ||</b><BR>
<b>Vv_I,12[=12].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 104 ||</b><BR>
<b>Vv_I,12[=12].5</b>        Ahaṃ manussesu manussabhūtā<BR>
         upāsikā cakkhumato ahosiṃ<BR>
         pāṇātipātā viratā ahosiṃ<BR>
         loke adinnaṃ parivajjayissaṃ.  <b>|| 105 ||</b><BR>
<b>Vv_I,12[=12].6</b>        Amajjapā no ca musā abhāṇiṃ<BR>
         sakena sāminā ahosiṃ tuṭṭhā<BR>
         annañ ca pānañ ca pasannacittā<BR>
         sakkacca dānaṃ vipulaṃ adāsiṃ.  <b>|| 106 ||</b><BR>
<b>Vv_I,12[=12].7</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 107 ||</b><BR>
<b>Vv_I,12[=12].8</b>        Akkhāmi te bhikkhu mahānubhāva<BR>
         manussabhūtā yam akāsi puññaṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 108 ||</b><BR>
                        Dutiyapatibbatāvimānaṃ<BR>
<BR>
<BR>
<b>[page 014]</b><BR>
<i>14                                  Itthivimāna</i><BR>
                     <b>13 Paṭhamasuṇisāvimānavatthu</b><BR>
<b>Vv_I,13[=13].1</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tārakā,  <b>|| 109 ||</b><BR>
<b>Vv_I,13[=13].2</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 110 ||</b><BR>
<b>Vv_I,13[=13].3</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 111 ||</b><BR>
<b>Vv_I,13[=13].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 112 ||</b><BR>
<b>Vv_I,13[=13].5</b>        Ahaṃ manussesu manussabhūtā<BR>
         suṇisā ahosiṃ sasurassa gehe<BR>
         addasaṃ virajaṃ bhikkhuṃ vippasannam anāvilaṃ.  <b>|| 113 ||</b><BR>
<b>Vv_I,13[=13].6</b>    Tassa adās'; ahaṃ pūvaṃ pasannā sehi pāṇihi<BR>
     bhāgaḍḍhabhāgaṃ datvāna modāmi Nandane vane.  <b>|| 114 ||</b><BR>
<b>Vv_I,13[=13].7</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 115 ||</b><BR>
<b>Vv_I,13[=13].8</b>        Akkhāmi te bhikkhu mahānubhāva<BR>
         manussabhūtā yam akāsi puññaṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 116 ||</b><BR>
                         Paṭhamasuṇisāvimānaṃ<BR>
<BR>
                     <b>14 Dutiyasuṇisāvimānavatthu</b><BR>
<b>Vv_I,14[=14].1</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tārakā,  <b>|| 117 ||</b><BR>
<BR>
<BR>
<b>[page 015]</b><BR>
<i>15                                  Pīṭhavagga</i><BR>
<b>Vv_I,14[=14].2</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 118 ||</b><BR>
<b>Vv_I,14[=14].3</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 119 ||</b><BR>
<b>Vv_I,14[=14].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idam phalaṃ:  <b>|| 120 ||</b><BR>
<b>Vv_I,14[=14].5</b>        Ahaṃ manussesu manussabhūtā<BR>
         suṇisā ahosiṃ sasurassa gehe<BR>
         addasaṃ virajaṃ bhikkhuṃ vippasannam anāvilaṃ.  <b>|| 121 ||</b><BR>
<b>Vv_I,14[=14].6</b>    Tassa adās'; ahaṃ bhāgaṃ pasannā sehi pāṇihi<BR>
     kummāsapiṇḍaṃ datvāna modāmi Nandane vane.  <b>|| 122 ||</b><BR>
<b>Vv_I,14[=14].7</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 123 ||</b><BR>
<b>Vv_I,14[=14].8</b>        Akkhāmi te bhikkhu mahānubhāva<BR>
         manussabhūtā yam akāsi puññaṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 124 ||</b><BR>
                        Dutiyasuṇisāvimānaṃ<BR>
<BR>
                        <b>15 Uttarāvimānavatthu</b><BR>
<b>Vv_I,15[=15].1</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tārakā,  <b>|| 125 ||</b><BR>
<b>Vv_I,15[=15].2</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 126 ||</b><BR>
<b>Vv_I,15[=15].3</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 127 ||</b><BR>
<BR>
<BR>
<b>[page 016]</b><BR>
<i>16                                  Itthivimāna</i><BR>
<b>Vv_I,15[=15].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 128 ||</b><BR>
<b>Vv_I,15[=15].5</b>        Issā ca maccheram atho paḷāso<BR>
         nāhosi mayhaṃ gharam āvasantiyā<BR>
         akkodhanā bhattu vasānuvattinī<BR>
         uposathe nicc'; aham appamattā. <b>|| 129 ||</b><BR>
<b>Vv_I,15[=15].6</b>    Cātuddasiṃ pañcadasiṃ yā ca pakkhassa aṭṭhamī<BR>
     pāṭihāriyapakkhañ ca aṭṭhaṅgasusamāgataṃ  <b>|| 130 ||</b><BR>
<b>Vv_I,15[=15].7</b>    Uposathaṃ upavasissaṃ sadā sīlesu saṃvutā<BR>
     saññamā saṃvibhāgā ca vimānaṃ āvasām'; ahaṃ. <b>|| 131 ||</b><BR>
<b>Vv_I,15[=15].8</b>    Pāṇātipātā viratā musāvādā ca saññatā<BR>
     theyyā ca aticārā ca majjapānā ca ārakā  <b>|| 132 ||</b><BR>
<b>Vv_I,15[=15].9</b>    Pañcasikkhāpade ratā ariyasaccāna kovidā<BR>
     upāsikā cakkhumato Gotamassa yasassino.  <b>|| 133 ||</b><BR>
<b>Vv_I,15[=15].10</b>   Sāhaṃ sakena sīlena yasasā ca yasassinī<BR>
     anubhomi sakaṃ puññaṃ sukhitā c'; amhi anāmayā.  <b>|| 134 ||</b><BR>
<b>Vv_I,15[=15].11</b>   Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 135 ||</b><BR>
<b>Vv_I,15[=15].12</b>       Akkhāmi te bhikkhu mahānubhāva<BR>
         manussabhūtā yam ahaṃ akāsiṃ<BR>
         ten'; amhi evaṃ jatilānubhāvā<BR>
         vaṇṇo ca me sabbadisā pabhāsatī ti.  <b>|| 136 ||</b><BR>
     Mama ca bhante vacanena bhagavato pāde sirasā vandeyyāsi: Uttarā nāma bhante upāsikā bhagavato pāde sirasā vandātī ti. Anacchariyaṃ kho pan'; etaṃ bhante yaṃ maṃ bhagavā aññatarasmiṃ sāmaññaphale vyākareyya.<BR>
Taṃ bhagavā sakadāgāmiphale vyākāsī ti.<BR>
                            Uttarāvimānaṃ<BR>
<BR>
<BR>
<b>[page 017]</b><BR>
<i>17                                  Pīṭhavagga</i><BR>
                        <b>16 Sirimāvimānavatthu</b><BR>
<b>Vv_I,16[=16].1</b>        Yuttā ca te parama-alaṅkatā hayā<BR>
         adhomukhā aghasigamā balī javā<BR>
         abhinimmitā pañcarathāsatā ca te<BR>
         anventi taṃ sārathicoditā hayā.  <b>|| 137 ||</b><BR>
<b>Vv_I,16[=16].2</b>        Sā tiṭṭhasi rathavare alaṅkatā<BR>
         obhāsayaṃ jalam iva jotipāvako<BR>
         pucchāmi taṃ varatanu anomadassane<BR>
         kasmā nu kāyā anadhivaraṃ upāgamī ti. <b>|| 138 ||</b><BR>
<b>Vv_I,16[=16].3</b>        Kāmaggappattānaṃ yam āhu anuttaraṃ<BR>
         nimmāya nimmāya ramanti devatā<BR>
         tasmā kāyā accharā kāmavaṇṇinī<BR>
         idhāgatā anadhivaraṃ namassituṃ. <b>|| 139 ||</b><BR>
<b>Vv_I,16[=16].4</b>        Kiṃ tvaṃ pure sucaritam ācarīdha<BR>
         ken'; acchasi tvaṃ amitayasā sukhedhitā<BR>
         iddhī ca te anadhivarā vihaṅgamā<BR>
         vaṇṇo ca te dasadisā virocati.  <b>|| 140 ||</b><BR>
<b>Vv_I,16[=16].5</b>        Devehi tvaṃ parivutā sakkatā c'; asi<BR>
         kuto cutā sugatigatāsi devate<BR>
         kassa vā tvaṃ vacanakarānusāsaniṃ<BR>
         ācikkha me tvaṃ yadi buddhasāvikā ti. <b>|| 141 ||</b><BR>
<b>Vv_I,16[=16].6</b>        Nagantare nagaravare sumāpite<BR>
         paricārikā rājavarassa sirīmato<BR>
         nacce gīte paramasusikkhitā ahuṃ<BR>
         Sirimā ti maṃ Rājagahe avediṃsu.  <b>|| 142 ||</b><BR>
<b>Vv_I,16[=16].7</b>        Buddho ca me isinisabho vināyako<BR>
         adesayī samudayadukkhaniccataṃ<BR>
         asaṅkhataṃ dukkhanirodhasassataṃ<BR>
         maggañ c'; imam akuṭilam añjasaṃ sivaṃ.  <b>|| 143 ||</b><BR>
<b>Vv_I,16[=16].8</b>        Sutvān'; ahaṃ amatapadam asaṅkhataṃ<BR>
         tathāgatass'; anadhivarassa sāsanaṃ<BR>
         {sīlesv'; ahaṃ} paramasusaṃvutā ahuṃ<BR>
         dhamme ṭhitā naravarabuddhadesite. <b>|| 144 ||</b><BR>
<b>Vv_I,16[=16].9</b>        Ñatvān'; ahaṃ virajapadaṃ asaṅkhataṃ<BR>
         tathāgaten'; anadhivarena desitaṃ<BR>
         tatth'; ev'; ahaṃ samathasamādhim āphusiṃ<BR>
         sā yeva me paramaniyāmatā ahu.  <b>|| 145 ||</b><BR>
<BR>
<BR>
<b>[page 018]</b><BR>
<i>18                                  Itthivimāna</i><BR>
<b>Vv_I,16[=16].10</b>       Laddhān'; ahaṃ amatavaraṃ visesanaṃ<BR>
         ekaṃsikā abhisamaye visesiya<BR>
         asaṃsayā bahujanapūjitā ahaṃ<BR>
         khiḍḍāratiṃ paccanubhom'; anappakaṃ.  <b>|| 146 ||</b><BR>
<b>Vv_I,16[=16].11</b>       Evaṃ ahaṃ amatadas'; amhi devatā<BR>
         tathāgatass'; anadhivarassa sāvikā<BR>
         dhammaddasā paṭhamaphale patiṭṭhitā<BR>
         sotāpannā na ca pana m'; atthi duggati.  <b>|| 147 ||</b><BR>
<b>Vv_I,16[=16].12</b>       Sā vandituṃ anadhivaraṃ upāgamiṃ<BR>
         pāsādike kusalarate ca bhikkhavo<BR>
         namassituṃ samaṇasamāgamaṃ sivaṃ<BR>
         sagāravā sirimato dhammarājino.  <b>|| 148 ||</b><BR>
<b>Vv_I,16[=16].13</b>       Disvā muniṃ muditaman'; amhi pīṇitā<BR>
         tathāgataṃ naravaradammasārathiṃ<BR>
         taṇhacchidaṃ kusalarataṃ vināyakaṃ<BR>
         vandām'; ahaṃ paramahitānukampakan ti.  <b>|| 149 ||</b><BR>
                            Sirimāvimānaṃ<BR>
<BR>
<BR>
<b>[page 019]</b><BR>
<i>19                                  Pīṭhavagga</i><BR>
                       <b>17 Kesakārīvimānavatthu</b><BR>
<b>Vv_I,17[=17].1</b>        Idaṃ vimānaṃ ruciraṃ pabhassaraṃ<BR>
         veḷuriyatthambhaṃ satataṃ sunimmitaṃ<BR>
         sovaṇṇarukkhehi samantam otthataṃ<BR>
         ṭhānaṃ mamaṃ kammavipākasambhavaṃ.  <b>|| 150 ||</b><BR>
<b>Vv_I,17[=17].2</b>        Tatr'; ūpapannā purimaccharā imā<BR>
         sataṃ sahassāni sakena kammunā<BR>
         tuvaṃ si ajjhūpagatā yasassinī<BR>
         obhāsayaṃ tiṭṭhasi pubbadevatā.  <b>|| 151 ||</b><BR>
<b>Vv_I,17[=17].3</b>        Sasī adhiggayha yathā virocati<BR>
         nakkhattarājā-r-iva tārakāgaṇaṃ<BR>
         tath'; eva tvaṃ accharāsaṅgaṇaṃ imaṃ<BR>
         daddallamāmā yasasā virocasi.  <b>|| 152 ||</b><BR>
<b>Vv_I,17[=17].4</b>        Kuto nu āgamma anomadassane<BR>
         upapannā tvaṃ bhavanaṃ mamaṃ idaṃ<BR>
         Brahmaṃ va devā Tidasā sa-h-Indakā<BR>
         sabbe na tappāmase dassanena tan ti. <b>|| 153 ||</b><BR>
<b>Vv_I,17[=17].5</b>        Yam etaṃ Sakka anupucchase mamaṃ:<BR>
         kuto cutā tvaṃ idha āgatā ti,<BR>
         Bārāṇasī nāma pur'; atthi Kāsinaṃ<BR>
         tattha pure ahosiṃ Kesakārikā.  <b>|| 154 ||</b><BR>
<b>Vv_I,17[=17].6</b>        Buddhe ca dhamme ca pasannamānasā<BR>
         saṅghe ca ekantagatā asaṃsayā<BR>
         akhaṇḍasikkhāpadā āgatapphalā<BR>
         sambodhidhamme niyatā anāmayā ti.  <b>|| 155 ||</b><BR>
<b>Vv_I,17[=17].7</b>        Tan tyābhinandāmase svāgatañ ca te<BR>
         dhammena ca tvaṃ yasasā virocasi<BR>
         buddhe ca dhamme ca pasannamānase<BR>
         saṅghe ca ekantagate asaṃsaye<BR>
         akhaṇḍasikkhāpade āgatapphale<BR>
         sambodhidhamme niyate anāmaye ti.  <b>|| 156 ||</b><BR>
                           Kesakārīvimānaṃ<BR>
<BR>
<BR>
<b>[page 020]</b><BR>
<i>20                                  Itthivimāna</i><BR>
     Tass'; uddānaṃ:<BR>
     Pañca pīṭhā, tayo nāvā, dīpatiladakkhiṇā, duve pati, dve suṇisā, Uttarā Sirimā Kesakārikā; vaggo tena pavuccatī ti.<BR>
                       Itthivimāne paṭhamo vaggo<BR>
                          PĪṬHAVAGGO PAṬHAMO<BR>
<BR>
<BR>
<b>[page 021]</b><BR>
<i>                                      21</i><BR>
                          II CITTALATAVĀGGA<BR>
                         <b>18 Dāsivimānavatthu</b><BR>
<b>Vv_II,1[=18].1</b>    Api Sakko va devindo ramme Cittalatāvane<BR>
     samantā anupariyāsi nārīgaṇapurakkhatā<BR>
     obhāsentī disā sabbā osadhī viya tārakā.  <b>|| 157 ||</b><BR>
<b>Vv_II,1[=18].2</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 158 ||</b><BR>
<b>Vv_II,1[=18].3</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 159 ||</b><BR>
<b>Vv_II,1[=18].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 160 ||</b><BR>
<b>Vv_II,1[=18].5</b>        Ahaṃ manussesu manussabhūtā<BR>
         dāsī ahosiṃ parapessiyā kule.<BR>
     upāsikā cakkhumato Gotamassa yasassino.  <b>|| 161 ||</b><BR>
<b>Vv_II,1[=18].6</b>    Tassā me nikkamo āsi sāsane tassa tādino:<BR>
     kāmaṃ bhijjatu 'yaṃ kāyo n'; eva atth'; ettha santhanaṃ.  <b>|| 162 ||</b><BR>
<b>Vv_II,1[=18].7</b>    Sikkhāpadānaṃ pañcannaṃ maggo sovatthiko sivo<BR>
     akaṇṭako agahaṇo uju sabbhi pavedito.  <b>|| 163 ||</b><BR>
<b>Vv_II,1[=18].8</b>    Nikkamassa phalaṃ passa yath'; idaṃ pāpuṇ'; itthikā<BR>
     āmantanikā rañño 'mhi Sakkassa vasavattino.  <b>|| 164 ||</b><BR>
<BR>
<BR>
<b>[page 022]</b><BR>
<i>22                                  Itthivimāna</i><BR>
<b>Vv_II,1[=18].9</b>    Saṭṭhituriyasahassāni paṭibodhaṃ karonti me<BR>
     Ālambo Gaggaro Bhīmo Sādhuvādī ca Saṃsayo, <b>|| 165 ||</b><BR>
<b>Vv_II,1[=18].10</b>   Pokkharo ca Suphasso ca Vīṇāmokkhā ca nāriyo<BR>
     Nandā c'; eva Sunandā ca Soṇadinnā Sucimhitā  <b>|| 166 ||</b><BR>
<b>Vv_II,1[=18].11</b>   Alambusā Missakesī ca Puṇḍarīkāti {dāruṇī}<BR>
     Eṇiphassā Suphassā ca Subhaddā Muduvādinī. <b>|| 167 ||</b><BR>
<b>Vv_II,1[=18].12</b>   Etā c'; aññā ca seyyāse accharānaṃ pabodhikā<BR>
     tā maṃ kālen'; upāgantvā abhibhāsanti devatā:  <b>|| 168 ||</b><BR>
<b>Vv_II,1[=18].13</b>   Handa naccāma gāyāma handa taṃ ramayāmase<BR>
     na-y-idaṃ akatapuññānaṃ katapuññānam ev'; idaṃ.  <b>|| 169 ||</b><BR>
<b>Vv_II,1[=18].14</b>   Asokaṃ Nandanaṃ rammaṃ Tidasānaṃ mahāvanaṃ<BR>
     sukhaṃ akatapuññānaṃ idha natthi parattha ca<BR>
     sukhañ ca katapuññānaṃ idha c'; eva parattha ca.  <b>|| 170 ||</b><BR>
<b>Vv_II,1[=18].15</b>   Tesaṃ sahavyakāmanaṃkattabbaṃ kusalaṃ bahuṃ<BR>
     katapuññā hi modanti sagge bhogasamaṅgino ti.  <b>|| 171 ||</b><BR>
                             Dāsivimānaṃ<BR>
<BR>
<BR>
<b>[page 023]</b><BR>
<i>23                                  Cittalatāvagga</i><BR>
                                 <b>19 Lakhumāvimānavatthu</b><BR>
<b>Vv_II,2[=19].1</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tārakā,  <b>|| 172 ||</b><BR>
<b>Vv_II,2[=19].2</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 173 ||</b><BR>
<b>Vv_II,2[=19].3</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 174 ||</b><BR>
<b>Vv_II,2[=19].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 175 ||</b><BR>
<b>Vv_II,2[=19].5</b>    Kevaṭṭadvārā nikkhamma ahu mayhaṃ nivesanaṃ<BR>
     tattha sañcaramānānaṃ sāvakānam mahesinaṃ,  <b>|| 176 ||</b><BR>
<b>Vv_II,2[=19].6</b>    Odanaṃ kummāsaṃ ḍākaṃ loṇasovīrakañ c'; ahaṃ<BR>
     adāsiṃ ujubhūtesu vippannena cetasā.  <b>|| 177 ||</b><BR>
<b>Vv_II,2[=19].7</b>    Cātuddasiṃ pañcadasiṃ yā ca pakkhassa aṭṭhamī<BR>
     pāṭihāriyapakkhañ ca aṭṭhaṅgasusamāgataṃ  <b>|| 178 ||</b><BR>
<b>Vv_II,2[=19].8</b>    Uposathaṃ upavasissaṃ sadā sīlesu saṃvutā<BR>
     saññamā saṃvibhāgā ca vimānaṃ āvasām'; ahaṃ.  <b>|| 179 ||</b><BR>
<b>Vv_II,2[=19].9</b>    Pāṇātipātā viratā musāvādā ca saññatā<BR>
     theyyā ca aticārā ca majjapānā ca ārakā  <b>|| 180 ||</b><BR>
<b>Vv_II,2[=19].10</b>   Pañcasikkhāpade ratā ariyasaccāna kovidā<BR>
     upāsikā cakkhumato Gotamassa yasassino.  <b>|| 181 ||</b><BR>
<b>Vv_II,2[=19].11</b>   Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 182 ||</b><BR>
<b>Vv_II,2[=19].12</b>       Akkhāmi te bhikkhu mahānubhāva<BR>
         manussabhūtā yam ahaṃ akāsiṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 183 ||</b><BR>
     Mama ca bhante vacanena bhagavato pāde sirasā vandeyyāsi; Lakhumā nāma bhante upāsikā bhagavato pāde sirasā vandatī ti. Anacchariyaṃ kho pan'; etaṃ bhante yaṃ maṃ bhagavā aññatarasmiṃ sāmaññaphale vyākareyya.<BR>
<BR>
<BR>
<b>[page 024]</b><BR>
<i>24                                  Itthivimāna</i><BR>
<span class="red">[... content straddling page break has been moved to the page above ...]</span>  Taṃ bhagavā sakadāgāmiphale vyākāsī ti.<BR>
                           Lakhumāvimānaṃ<BR>
<BR>
                      <b>20 Ācāmadāyikāvimānavatthu</b><BR>
<b>Vv_II,3[=20].1</b>    Piṇḍāya te carantassa tuṇhībhūtassa tiṭṭhato<BR>
     daliddā kapaṇā nārī parāgāram avassitā, <b>|| 184 ||</b><BR>
<b>Vv_II,3[=20].2</b>    Yā te adāsi ācāmaṃ pasannā sehi pāṇihi<BR>
     sā hitvā mānusaṃ dehaṃ kaṃ nu sā disataṃ gatā.  <b>|| 185 ||</b><BR>
<b>Vv_II,3[=20].3</b>    Piṇḍāya me carantassa tuṇhībhūtassa tiṭṭhato<BR>
     daliddā kapaṇā nārī parāgāram avassitā, <b>|| 186 ||</b><BR>
<b>Vv_II,3[=20].4</b>    Yā me adāsi ācāmaṃ pasannā sehi pāṇihi<BR>
     sā hitvā mānusaṃ dehaṃ vippamuttā ito cutā.  <b>|| 187 ||</b><BR>
<b>Vv_II,3[=20].5</b>    Nimmānaratino nāma santi devā mahiddhikā<BR>
     tattha sā sukhitā nārī modat'; ācāmadāyikā. <b>|| 188 ||</b><BR>
<b>Vv_II,3[=20].6</b>    Aho dānaṃ varākiyā Kassape suppatiṭṭhitaṃ<BR>
     parābhatena dānena ijjhittha vata dakkhiṇā.  <b>|| 189 ||</b><BR>
<b>Vv_II,3[=20].7</b>    Yā mahesittaṃ kāreyya cakkavattissa rājino<BR>
     nārī sabbaṅgakalyāṇī bhattu cānomadassikā,<BR>
     etassācāmadānassa kalaṃ nāgghati soḷasiṃ.  <b>|| 190 ||</b><BR>
<b>Vv_II,3[=20].8</b>    Sataṃ nikkhā sataṃ assā sataṃ assatarīrathā<BR>
     sataṃ kaññāsahassāni āmuttamaṇikuṇḍalā<BR>
     etassācāmadānassa kalaṃ nāgghanti soḷasiṃ.  <b>|| 191 ||</b><BR>
<b>Vv_II,3[=20].9</b>    Sataṃ Hemavatā nāgā īsādantā urūḷhavā<BR>
     suvaṇṇakacchā mātaṅgā hemakappanavāsasā<BR>
     etassācāmadānassa kalaṃ nāgghanti soḷasiṃ.  <b>|| 192 ||</b><BR>
<BR>
<BR>
<b>[page 025]</b><BR>
<i>25                                  Cittalatāvagga</i><BR>
<b>Vv_II,3[=20].10</b>   Catunnampi ca dīpānaṃ issaraṃ yo 'dha kāraye<BR>
     etassācāmadānassa kalaṃ nāgghati soḷasin ti.  <b>|| 193 ||</b><BR>
                         Ācāmadāyikāvimānaṃ<BR>
<BR>
                        <b>21 Caṇḍālivimānavatthu</b><BR>
<b>Vv_II,4[=21].1</b>    Caṇḍālī vanda pādāni Gotamassa yasassino<BR>
     tam eva anukampāya aṭṭhāsi isisattamo. <b>|| 194 ||</b><BR>
<b>Vv_II,4[=21].2</b>    Abhippasādehi manaṃ arahantamhi tādini<BR>
     khippaṃ pañjalikā vanda parittaṃ tava jīvitan ti.  <b>|| 195 ||</b><BR>
<b>Vv_II,4[=21].3</b>    Coditā bhāvitattena sarīrantimadhārinā:<BR>
     caṇḍālī vanda pādāni Gotamassa yasassino.  <b>|| 196 ||</b><BR>
<b>Vv_II,4[=21].4</b>    Tam enaṃ avadhī gāvī caṇḍāliṃ pañjaliṃ ṭhitaṃ<BR>
     namassamānaṃ sambuddhaṃ andhakāre pabhaṅkaraṃ.  <b>|| 197 ||</b><BR>
<b>Vv_II,4[=21].5</b>        Khīṇāsavaṃ vigatarajaṃ anejaṃ<BR>
         ekaṃ araññamhi raho nisinnaṃ<BR>
         deviddhipattā upasaṅkamitvā<BR>
         vandāmi taṃ vīra mahānubhāvā ti. <b>|| 198 ||</b><BR>
<b>Vv_II,4[=21].6</b>        Suvaṇṇavaṇṇā jalitā mahāyasā<BR>
         vimāna-m-oruyha anekacittā<BR>
         parivāritā accharāsaṅgaṇena<BR>
         kā tvaṃ subhe devate vandase mamam ti.  <b>|| 199 ||</b><BR>
<BR>
<b>[page 026]</b><BR>
<i>26                                  Itthivimāna</i><BR>
<b>Vv_II,4[=21].7</b>    Ahaṃ bhadante caṇḍālī tayā vīrena pesitā<BR>
     vandiṃ arahato pāde Gotamassa yasassino.  <b>|| 200 ||</b><BR>
<b>Vv_II,4[=21].8</b>    Sāhaṃ vanditva pādāni cutā caṇḍālayoniyā<BR>
     vimānaṃ sabbaso bhaddaṃ upapanna 'mhi Nandane. <b>|| 201 ||</b><BR>
<b>Vv_II,4[=21].9</b>    Accharānaṃ satasahassaṃ purakkhatvāna tiṭṭhati<BR>
     tās'; āhaṃ pavarā seṭṭhā vaṇṇena yasasāyunā.  <b>|| 202 ||</b><BR>
<b>Vv_II,4[=21].10</b>   Pahūtakatakalyāṇā sampajānā patissatā<BR>
     muniṃ kāruṇikaṃ loke bhante vanditum āgatā.  <b>|| 203 ||</b><BR>
<b>Vv_II,4[=21].11</b>   Idaṃ vatvāna caṇḍālī kataññū katavedinī<BR>
     vanditvā arahato pāde tatth'; ev'; antaradhāyathā ti. <b>|| 204 ||</b><BR>
                           Caṇḍālivimānaṃ<BR>
<BR>
                     <b>22 Bhadditthivimānavatthu</b><BR>
<b>Vv_II,5[=22].1</b>    Nīlā pītā ca kāḷā ca mañjeṭṭhā atha lohitā<BR>
     uccāvacānaṃ vaṇṇānaṃ kiñjakkhaparivāritā.  <b>|| 205 ||</b><BR>
<b>Vv_II,5[=22].2</b>    Mandāravānaṃ pupphānaṃ mālaṃ dhāresi muddhani<BR>
     na-y-ime aññesu kāyesu rukkhā santi sumedhase.  <b>|| 206 ||</b><BR>
<BR>
<BR>
<b>[page 027]</b><BR>
<i>27                                  Cittalatāvagga</i><BR>
<b>Vv_II,5[=22].3</b>    Kena kāyaṃ upapannā Tāvatiṃsaṃ yasassinī<BR>
     devate pucchitācikkha kissa kammass'; idaṃ phalan ti. <b>|| 207 ||</b><BR>
<b>Vv_II,5[=22].4</b>    Bhadditthikā ti maṃ aññiṃsu Kimbilāyaṃ upāsikā<BR>
     saddhā sīlena sampannā saṃvibhāgaratā sadā.  <b>|| 208 ||</b><BR>
<b>Vv_II,5[=22].5</b>    Acchādanañ ca bhattañ ca senāsanaṃ padīpiyaṃ<BR>
     adāsiṃ ujubhūtesu vippasannena cetasā.  <b>|| 209 ||</b><BR>
<b>Vv_II,5[=22].6</b>    Cātuddasiṃ pañcadasiṃ yā ca pakkhassa aṭṭhamī<BR>
     pāṭihāriyapakkhañ ca aṭṭhaṅgasusamāgataṃ<BR>
     uposathaṃ upavasissaṃ sadā sīlesu saṃvutā.  <b>|| 210 ||</b><BR>
<b>Vv_II,5[=22].7</b>    Pāṇātipātā viratā musāvādā ca saññatā<BR>
     theyyā ca aticārā ca majjapānā ca ārakā  <b>|| 211 ||</b><BR>
<b>Vv_II,5[=22].8</b>    Pañcasikkhāpade ratā ariyasaccāna kovidā<BR>
     upāsikā cakkhumato appamādavihārinī,<BR>
         katāvakānā katakusalā tato cutā<BR>
         sayampabhā anuvicarāmi Nandanaṃ.  <b>|| 212 ||</b><BR>
<b>Vv_II,5[=22].9</b>    Bhikkhū c'; aham paramahitānukampake<BR>
     abhojayiṃ tapassiyugaṃ mahāmuniṃ<BR>
         katāvakāsā katakusalā tato cutā<BR>
         sayampabhā anuvicarāmi Nandanaṃ.  <b>|| 213 ||</b><BR>
<b>Vv_II,5[=22].10</b>   Aṭṭhaṅgikaṃ aparimitaṃ sukhāvahaṃ<BR>
     uposathaṃ satatamupāvasiṃ ahaṃ<BR>
         katāvakāsā katakusalā tato cutā<BR>
         sayampabhā anuvicarāmi Nandanaṃ.  <b>|| 214 ||</b><BR>
                          Bhadditthivimānaṃ<BR>
<BR>
<BR>
<b>[page 028]</b><BR>
<i>28                                  Itthivimāna</i><BR>
                              <b>23 Soṇadinnāvimānavatthu</b><BR>
<b>Vv_II,6[=23].1</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tārakā,  <b>|| 215 ||</b><BR>
<b>Vv_II,6[=23].2</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 216 ||</b><BR>
<b>Vv_II,6[=23].3</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 217 ||</b><BR>
<b>Vv_II,6[=23].4</b>        Sā devatā attamanā Moggallānena pucchitā<BR>
         pañhaṃ puṭṭhā viyākāsi yassa kammass'; idaṃ phalaṃ:  <b>|| 218 ||</b><BR>
<b>Vv_II,6[=23].5</b>    Soṇadinnā ti maṃ aññiṃsu Nālandāyaṃ upāsikā<BR>
     saddhā sīlena sampannā saṃvibhāgaratā sadā.  <b>|| 219 ||</b><BR>
<b>Vv_II,6[=23].6</b>    Acchādanañ ca bhattañ ca senāsanaṃ padīpiyaṃ<BR>
     adāsiṃ ujubhūtesu vippasannena cetasā.  <b>|| 220 ||</b><BR>
<b>Vv_II,6[=23].7</b>    Cātuddasiṃ pañcadasiṃ yā ca pakkhassa aṭṭhamī<BR>
     pāṭihāriyapakkhañ ca aṭṭhaṅgasusamāgataṃ<BR>
     uposatham upavasissaṃ sadā sīlesu saṃvutā. <b>|| 221 ||</b><BR>
<b>Vv_II,6[=23].8</b>    Pāṇātipātā viratā musāvādā ca saññatā<BR>
     theyyā ca aticārā ca majjapānā ca ārakā  <b>|| 222 ||</b><BR>
<b>Vv_II,6[=23].9</b>    Pañcasikkhāpade ratā ariyasaccāna kovidā<BR>
     upāsikā cakkhumato Gotamassa yasassino.  <b>|| 223 ||</b><BR>
<b>Vv_II,6[=23].10</b>   Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 224 ||</b><BR>
<b>Vv_II,6[=23].11</b>       Akkhāmi te bhikkhu mahānubhāva<BR>
         manussabhūtā yam ahaṃ akāsiṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 225 ||</b><BR>
                          Soṇadinnā-vimānaṃ<BR>
<BR>
<BR>
<b>[page 029]</b><BR>
<i>29                                  Cittalatāvagga</i><BR>
                                <b>24 Uposathāvimānavatthu</b><BR>
<b>Vv_II,7[=24].1</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tārakā,  <b>|| 226 ||</b><BR>
<b>Vv_II,7[=24].2</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 227 ||</b><BR>
<b>Vv_II,7[=24].3</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 228 ||</b><BR>
<b>Vv_II,7[=24].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalam:  <b>|| 229 ||</b><BR>
<b>Vv_II,7[=24].5</b>    Uposathā ti maṃ aññiṃsu Sāketāyaṃ upāsikā<BR>
     saddhā sīlena sampannā saṃvibhāgaratā sadā.  <b>|| 230 ||</b><BR>
<b>Vv_II,7[=24].6</b>    Acchādanañ ca bhattañ ca senāsanaṃ padīpiyaṃ<BR>
     adāsiṃ ujubhūtesu vippasannena cetasā.  <b>|| 231 ||</b><BR>
<b>Vv_II,7[=24].7</b>    Cātuddasiṃ pañcadasiṃ yā ca pakkhassa aṭṭhamī<BR>
     pāṭihāriyapakkhañ ca aṭṭhaṅgasusamāgataṃ<BR>
     uposathaṃ upavasissaṃ sadā sīlesu saṃvutā. <b>|| 232 ||</b><BR>
<b>Vv_II,7[=24].8</b>    Pāṇātipātā viratā musāvādā ca saññatā<BR>
     theyyā ca aticārā ca majjapānā ca ārakā  <b>|| 233 ||</b><BR>
<b>Vv_II,7[=24].9</b>    Pañcasikkhāpade ratā ariyasaccāna kovidā<BR>
     upāsikā cakkhumato Gotamassa yasassino.  <b>|| 234 ||</b><BR>
<b>Vv_II,7[=24].10</b>   Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 235 ||</b><BR>
<b>Vv_II,7[=24].11</b>       Akkhāmi te bhikkhu mahānubhāva<BR>
         manussabhūtā yam ahaṃ akāsiṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 236 ||</b><BR>
<b>Vv_II,7[=24].12</b>   Abhikkhaṇaṃ Nandanaṃ sutvā chando me upapajjatha<BR>
     tattha cittaṃ paṇidhāya upapanna 'mhi Nandanaṃ.  <b>|| 237 ||</b><BR>
<BR>
<BR>
<b>[page 030]</b><BR>
<i>30                                  Itthivimāna</i><BR>
<b>Vv_II,7[=24].13</b>   Nākāsiṃ satthu vacanaṃ buddhass'; ādiccabandhuno<BR>
     hīne cittaṃ paṇidhāya sāmhi pacchānutāpinī.  <b>|| 238 ||</b><BR>
<b>Vv_II,7[=24].14</b>   Kīva ciraṃ vimānasmiṃ idha vassas'; Uposathe<BR>
     devate pucchitācikkha yadi jānāsi āyuno.  <b>|| 239 ||</b><BR>
<b>Vv_II,7[=24].15</b>   Saṭṭhivassasahassāni tisso ca vassakoṭiyo<BR>
         idha ṭhatvā mahāmuni<BR>
     ito cutā gamissāmi manussānaṃ sahavyatanti.  <b>|| 240 ||</b><BR>
<b>Vv_II,7[=24].16</b>   Mā tvaṃ Uposathe bhāyi sambuddhenāsi vyākatā<BR>
     sotāpannā visesayi pahīnā tava duggatī ti.  <b>|| 241 ||</b><BR>
                           Uposathāvimānaṃ<BR>
<BR>
                         <b>25 Niddāvimānavatthu</b><BR>
<b>Vv_II,8[=25].1</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tārakā,  <b>|| 242 ||</b><BR>
<b>Vv_II,8[=25].2</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 243 ||</b><BR>
<b>Vv_II,8[=25].3</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 244 ||</b><BR>
<b>Vv_II,8[=25].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 245 ||</b><BR>
<b>Vv_II,8[=25].5</b>    Niddā ti maṃ aññiṃsu Rājagahasmiṃ upāsikā<BR>
     saddhā sīlena sampannā saṃvibhāgaratā sadā.  <b>|| 246 ||</b><BR>
<BR>
<BR>
<b>[page 031]</b><BR>
<i>31                                  Cittalatāvagga</i><BR>
<b>Vv_II,8[=25].6</b>    Acchādanañ ca bhattañ ca senāsanaṃ padīpiyaṃ<BR>
     adāsiṃ ujubhūtesu vippasannena cetasā.  <b>|| 247 ||</b><BR>
<b>Vv_II,8[=25].7</b>    Cātuddasiṃ pañcadasiṃ yā ca pakkhassa aṭṭhamī<BR>
     pāṭihāriyapakkhañ ca aṭṭhaṅgasusamāgataṃ<BR>
     uposathaṃ upavasissaṃ sadā sīlesu saṃvutā. <b>|| 248 ||</b><BR>
<b>Vv_II,8[=25].8</b>    Pāṇātipātā viratā musāvādā ca saññatā<BR>
     theyyā ca aticārā ca majjapānā ca ārakā  <b>|| 249 ||</b><BR>
<b>Vv_II,8[=25].9</b>    Pañcasikkhāpade ratā ariyasaccāna kovidā<BR>
     upāsikā cakkhumato Gotamassa yasassino.  <b>|| 250 ||</b><BR>
<b>Vv_II,8[=25].10</b>   Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 251 ||</b><BR>
<b>Vv_II,8[=25].11</b>       Akkhāmi te bhikkhu mahānubhāva<BR>
         manussabhūtā yam ahaṃ akāsiṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 252 ||</b><BR>
                             Niddāvimānaṃ<BR>
<BR>
                        <b>26 Suniddāvimānavatthu</b><BR>
<b>Vv_II,9[=26].1</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tārakā,  <b>|| 253 ||</b><BR>
<b>Vv_II,9[=26].2</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 254 ||</b><BR>
<b>Vv_II,9[=26].3</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 255 ||</b><BR>
<b>Vv_II,9[=26].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 256 ||</b><BR>
<BR>
<BR>
<b>[page 032]</b><BR>
<i>32                                  Itthivimāna</i><BR>
<b>Vv_II,9[=26].5</b>    Suniddā ti maṃ aññiṃsu Rājagahasmiṃ upāsikā<BR>
     saddhā sīlena sampannā saṃvibhāgaratā sadā.  <b>|| 257 ||</b><BR>
<b>Vv_II,9[=26].6</b>    Acchādanañ ca bhattañ ca senāsanaṃ padīpiyaṃ<BR>
     adāsiṃ ujubhūtesu vippasannena cetasā.  <b>|| 258 ||</b><BR>
<b>Vv_II,9[=26].7</b>    Cātuddasiṃ pañcadasiṃ yā ca pakkhassa aṭṭhamī<BR>
     pāṭihāriyapakkhañ ca aṭṭhaṅgasusamāgataṃ<BR>
     uposatham upavasissaṃ sadā sīlesu saṃvutā. <b>|| 259 ||</b><BR>
<b>Vv_II,9[=26].8</b>    Pāṇātipātā viratā musāvādā ca saññatā<BR>
     theyyā ca aticārā ca majjapānā ca ārakā  <b>|| 260 ||</b><BR>
<b>Vv_II,9[=26].9</b>    Pañcasikkhāpade ratā ariyasaccāna kovidā<BR>
     upāsikā cakkhumato Gotamassa yasassino.  <b>|| 261 ||</b><BR>
<b>Vv_II,9[=26].10</b>   Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 262 ||</b><BR>
<b>Vv_II,9[=26].11</b>       Akkhāmi te bhikkhu mahānubhāva<BR>
         manussabhūtā yam ahaṃ akāsiṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 263 ||</b><BR>
                            Suniddāvimānaṃ<BR>
<BR>
                 <b>27 Paṭhamabhikkhādāyikāvimānavatthu</b><BR>
<b>Vv_II,10[=27].1</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tārakā,  <b>|| 264 ||</b><BR>
<b>Vv_II,10[=27].2</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 265 ||</b><BR>
<b>Vv_II,10[=27].3</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 266 ||</b><BR>
<BR>
<BR>
<b>[page 033]</b><BR>
<i>33                          Cittalatāvagga</i><BR>
<b>Vv_II,10[=27].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 267 ||</b><BR>
<b>Vv_II,10[=27].5</b>        Ahaṃ manussesu manussabhūtā<BR>
         purimāya pātiyā manussaloke<BR>
     addasaṃ virajaṃ buddhaṃ vippasannam anāvilaṃ.<BR>
     Tassa adās'; ahaṃ bhikkhaṃ pasannā sehi pāṇihi. <b>|| 268 ||</b><BR>
<b>Vv_II,10[=27].6</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 269 ||</b><BR>
<b>Vv_II,10[=27].7</b>        Akkhāmi te bhikkhu mahānubhāva<BR>
         manussabhūtā yam ahaṃ akāsiṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 270 ||</b><BR>
                     Paṭhamabhikkhādāyikāvimānaṃ<BR>
<BR>
                  <b>28 Dutiyabhikkhādāyikāvimānavatthu</b><BR>
<b>Vv_II,11[=28].1</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tārakā,  <b>|| 271 ||</b><BR>
<b>Vv_II,11[=28].2</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 272 ||</b><BR>
<b>Vv_II,11[=28].3</b>       Pucchāmi taṃ devi mahanubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 273 ||</b><BR>
<b>Vv_II,11[=28].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 274 ||</b><BR>
<b>Vv_II,11[=28].5</b>        Ahaṃ manussesu manussabhūtā<BR>
         purimāya jātiyā manussaloke,<BR>
     addasaṃ virajaṃ bhikkhuṃ vippasannam anāvilaṃ.<BR>
     Tassa adās'; ahaṃ bhikkhaṃ pasannā sehi pāṇihi. <b>|| 275 ||</b><BR>
<b>Vv_II,11[=28].6</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 276 ||</b><BR>
<BR>
<BR>
<b>[page 034]</b><BR>
<i>34                          Itthivimāna</i><BR>
<b>Vv_II,11[=28].7</b>    Akkhāmi te bhikkhu mahānubhāva<BR>
     manussabhūtā yam ahaṃ akāsiṃ<BR>
     ten'; amhi evaṃ jalitānubhāvā<BR>
     vaṇṇo ca me sabbadisā pabhāsatī ti.  <b>|| 277 ||</b><BR>
                      Dutiyabhikkhādāyikāvimānaṃ<BR>
<BR>
     Tass'; uddānaṃ:<BR>
     Dāsī c'; eva Lakhumā ca atha ācāmadāyikā<BR>
     caṇḍālī bhadditthī c'; eva Soṇadinnā Uposathā<BR>
     Niddā c'; eva Suniddā ca dve ca bhikkhāya dāyikā;<BR>
     vaggo tena pavuccatī ti.<BR>
                       Itthivimāne dutiyo vaggo<BR>
                          Bhāṇavāraṃ paṭhamaṃ<BR>
                         CITTALATĀVAGGO DUTIYO<BR>
<BR>
<BR>
<BR>
<b>[page 035]</b><BR>
<i>                                 35</i><BR>
                      III {PĀRICCHATTAKAVAGGA}<BR>
                         <b>29 Uḷāravimānavatthu</b><BR>
<b>Vv_III,1[=29].1</b>    Uḷāro te yaso vaṇṇo sabbā obhāsate disā<BR>
     nāriyo naccanti gāyanti devaputtā alaṅkatā.  <b>|| 278 ||</b><BR>
<b>Vv_III,1[=29].2</b>    Modenti parivārenti tava pūjāya devate<BR>
     sovaṇṇāni vimānāni tav'; imāni sudassane.  <b>|| 279 ||</b><BR>
<b>Vv_III,1[=29].3</b>    Tuvaṃ si issarā tesaṃ sabbakāmasamiddhinī<BR>
     abhijātā mahantāsi devakāye pamodasi,<BR>
     devate pucchitācikkha kissa kammass'; idaṃ phalaṃ.  <b>|| 280 ||</b><BR>
<b>Vv_III,1[=29].4</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 281 ||</b><BR>
<b>Vv_III,1[=29].5</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 282 ||</b><BR>
<b>Vv_III,1[=29].6</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 283 ||</b><BR>
<b>Vv_III,1[=29].7</b>        Ahaṃ manussesu manussabhūtā<BR>
         purimāya jātiyā manussaloke<BR>
         dussīlakule suṇisā ahosiṃ<BR>
         assaddhesu kadariyesu ahaṃ. <b>|| 284 ||</b><BR>
<b>Vv_III,1[=29].8</b>    Saddhā sīlena sampannā saṃvibhāgaratā sadā<BR>
     piṇḍāya caramānassa apūvaṃ te adās'; ahaṃ. <b>|| 285 ||</b><BR>
<BR>
<BR>
<b>[page 036]</b><BR>
<i>36                                  Itthivimāna</i><BR>
<b>Vv_III,1[=29].9</b>    Tadāhaṃ sassuyācikkhiṃ: samaṇo āgato idha<BR>
     tassa adās'; ahaṃ pūvaṃ pasannā sehi pāṇihi. <b>|| 286 ||</b><BR>
<b>Vv_III,1[=29].10</b>   Iti ssā sassu paribhāsi: avinītā tuvaṃ vadhū<BR>
     na maṃ sampucchituṃ icchi: samaṇassa dadām'; ahaṃ.  <b>|| 287 ||</b><BR>
<b>Vv_III,1[=29].11</b>   Tato me sassu kupitā pahāsi musalena maṃ<BR>
     kūṭaṅg'; acchi avadhi maṃ nāsakkhim jīvituṃ ciraṃ.  <b>|| 288 ||</b><BR>
<b>Vv_III,1[=29].12</b>   Sā ahaṃ kāyassa bhedā vippamuttā tato cutā<BR>
     devānaṃ Tāvatiṃsānaṃ upapannā sahavyataṃ. <b>|| 289 ||</b><BR>
<b>Vv_III,1[=29].13</b>   Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 290 ||</b><BR>
<b>Vv_III,1[=29].14</b>       Akkhāmi te bhikkhu mahānubhāva<BR>
         manussabhūtā yam ahaṃ akāsiṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 291 ||</b><BR>
                            Uḷāravimānaṃ<BR>
<BR>
<BR>
<b>[page 037]</b><BR>
<i>37                                  Pāricchattakavagga</i><BR>
                      <b>30 Ucchudāyikāvimānavatthu</b><BR>
<b>Vv_III,2[=30].1</b>        Obhāsayitvā paṭhaviṃ sadevakaṃ<BR>
         atirocasi candimasūriyā viya<BR>
         siriyā ca vaṇṇena yasena tejasā<BR>
         Brahmā va deve Tidase sa-h-Indake. <b>|| 292 ||</b><BR>
<b>Vv_III,2[=30].2</b>        Pucchāmi taṃ uppalamāladhārinī<BR>
         āveḷinī kañcanasannibhattace<BR>
         alaṅkate uttamavatthadhārinī<BR>
         kā tvaṃ subhe devate vandase mamaṃ.  <b>|| 293 ||</b><BR>
<b>Vv_III,2[=30].3</b>        Kiṃ tvaṃ pure kammam akāsi attanā<BR>
         manussabhūtā purimāya jātiyā<BR>
         dānaṃ suciṇṇaṃ atha sīlasaññamaṃ<BR>
         kenūpapannā sugatiṃ yasassinī.<BR>
     Devate pucchitācikkha kissa kammass'; idam phalam.  <b>|| 294 ||</b><BR>
<b>Vv_III,2[=30].4</b>        Idāni bhante imam eva gāmaṃ<BR>
         piṇḍāya amhāka gharaṃ upāgami<BR>
         tato te ucchussa adāsi khaṇḍikaṃ<BR>
         pasannacittā atulāya pītiyā.  <b>|| 295 ||</b><BR>
<b>Vv_III,2[=30].5</b>        Sassu ca pacchā anuyuñjate mamaṃ:<BR>
         kahan nu ucchuṃ vadhuke avākiri.<BR>
         Na'; cchaḍḍitaṃ no pana khāditaṃ mayā<BR>
         santassa bhikkhussa sayaṃ adās'; ahaṃ. <b>|| 296 ||</b><BR>
<b>Vv_III,2[=30].6</b>        Tuyham nv idaṃ issariyaṃ atho mama<BR>
         iti ssā sassu paribhāsate mamaṃ;<BR>
         pīṭhaṃ gahetvā pahāram adāsi me<BR>
         tato cutā kālakatāmhi devatā.  <b>|| 297 ||</b><BR>
<b>Vv_III,2[=30].7</b>        Tad eva kammaṃ kusalaṃ kataṃ mayā<BR>
         sukhañ ca kammaṃ anubhomi attanā<BR>
         devehi saddhiṃ paricārayām'; ahaṃ<BR>
         modām'; ahaṃ kāmaguṇehi pañcahi.  <b>|| 298 ||</b><BR>
<b>Vv_III,2[=30].8</b>        Tad eva kammaṃ kusalaṃ kataṃ mayā<BR>
         sukhañ ca kammaṃ anubhomi attanā<BR>
         devindaguttā Tidasehi rakkhitā<BR>
         samappitā kāmaguṇehi pañcahi.  <b>|| 299 ||</b><BR>
<b>Vv_III,2[=30].9</b>        Etādisaṃ puññaphalaṃ anappakaṃ<BR>
         mahāvipākā mama ucchudakkhiṇā<BR>
         devehi saddhiṃ paricārayām'; ahaṃ<BR>
         modām'; ahaṃ kāmaguṇehi pañcahi.  <b>|| 300 ||</b><BR>
<BR>
<BR>
<b>[page 038]</b><BR>
<i>38                                  Itthivimāna</i><BR>
<b>Vv_III,2[=30].10</b>       Etādisaṃ puññaphalaṃ anappakaṃ<BR>
         mahājutīkā mama ucchudakkhiṇā<BR>
         devindaguttā Tidasehi rakkhitā<BR>
         sahassanetto-r-iva Nandane vane.  <b>|| 301 ||</b><BR>
<b>Vv_III,2[=30].11</b>       Tuvañ ca bhante anukampakaṃ viduṃ<BR>
         upecca vandiṃ kusalañ ca pucchisaṃ<BR>
         tato te ucchussa adāsi khaṇḍikaṃ<BR>
         pasannacittā atulāya pītiyā ti.  <b>|| 302 ||</b><BR>
                         Ucchudāyikāvimānaṃ<BR>
<BR>
<BR>
<b>[page 039]</b><BR>
<i>39                                  Pāricchattakavagga</i><BR>
                       <b>31 Pallaṅkavimānavatthu</b><BR>
<b>Vv_III,3[=31].1</b>        Pallaṅkaseṭṭhe maṇisoṇṇacitte<BR>
         pupphābhikiṇṇe sayane uḷāre<BR>
         tatth'; acchasi devi mahānubhāve<BR>
         uccāvacā iddhi vikubbamānā.  <b>|| 303 ||</b><BR>
<b>Vv_III,3[=31].2</b>        Imā ca te accharāyo samantato<BR>
         naccanti gāyanti pamodayanti<BR>
         deviddhipattāsi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 304 ||</b><BR>
<b>Vv_III,3[=31].3</b>        Ahaṃ manussesu manussabhūtā<BR>
         aḍḍhe kule suṇisā ahosiṃ<BR>
         akkodhanā bhattu vasānuvattinī<BR>
         appamattā uposathe[ahosiṃ]. <b>|| 305 ||</b><BR>
<b>Vv_III,3[=31].4</b>        Manussabhūtā daharā apāpikā<BR>
         pasannacittā patim ābhirādhayiṃ<BR>
         divā ca ratto ca manāpacārinī<BR>
         ahaṃ pure sīlavatī ahosiṃ.  <b>|| 306 ||</b><BR>
<b>Vv_III,3[=31].5</b>        Pāṇātipātā viratā acorikā<BR>
         saṃsuddhakāyā sucibrahmacārinī<BR>
         amajjapā no ca musā abhāṇiṃ<BR>
         sikkhāpadesu paripūrakārinī.  <b>|| 307 ||</b><BR>
<b>Vv_III,3[=31].6</b>    Cātuddasiṃ pañcadasiṃ yā ca pakkhassa aṭṭhamī<BR>
     pāṭihāriyapakkañ ca pasannamānasā ahaṃ<BR>
         aṭṭhaṅgupetaṃ anudhammacārinī<BR>
         uposathaṃ pītimanā upāvasiṃ.  <b>|| 308 ||</b><BR>
<b>Vv_III,3[=31].7</b>        Imaṃ cāriyaṭṭhaṅgavareh'; upetaṃ<BR>
         samādiyitvā kusalaṃ sukhudrayaṃ<BR>
         patimhi kalyāṇi vasānuvattinī<BR>
         ahosiṃ pubbe sugatassa sāvikā.  <b>|| 309 ||</b><BR>
<b>Vv_III,3[=31].8</b>        Etādisaṃ kusalaṃ jīvaloke<BR>
         kammaṃ karitvāna visesabhāginī<BR>
         kāyassa bhedā abhisamparāyaṃ<BR>
         deviddhipattā sugatimhi āgatā.  <b>|| 310 ||</b><BR>
<b>Vv_III,3[=31].9</b>        Vimānapāsādavare manorame<BR>
         parivāritā accharāsaṅgaṇena<BR>
         sayaṃpabhā devagaṇā ramenti maṃ<BR>
         dīghāyukiṃ devavimānam āgatan ti.  <b>|| 311 ||</b><BR>
                           Pallaṅkavimānaṃ<BR>
<BR>
<BR>
<b>[page 040]</b><BR>
<i>40                                  Itthivimāna</i><BR>
                         <b>32 Latāvimānavatthu</b><BR>
<b>Vv_III,4[=32].1</b>        Latā ca Sajjā Pavarā ca devatā<BR>
         Accimatī rājavarassa sirīmato<BR>
         Sutā ca rañño Vessavaṇassa dhītā<BR>
         rājīmatī dhammaguṇehi sobhatha. <b>|| 312 ||</b><BR>
<b>Vv_III,4[=32].2</b>        Pañc'; ettha nāriyo agamaṃsu nhāyituṃ<BR>
         sītodakaṃ uppaliniṃ sivaṃ nadiṃ<BR>
         tā tattha nhāyitvā rametva devatā<BR>
         naccitva gāyitva Sutā Lataṃ bravi:  <b>|| 313 ||</b><BR>
<b>Vv_III,4[=32].3</b>        Pucchāmi taṃ uppalamāladhārinī<BR>
         āveḷinī kañcanasannibhattace<BR>
         timīratambakkhi nabheva sobhane<BR>
         dīghāyukī kena kato yaso tava.  <b>|| 314 ||</b><BR>
<b>Vv_III,4[=32].4</b>        Kenāsi bhadde patino piyatarā<BR>
         visiṭṭhakalyāṇitar'; assu rūpato<BR>
         padakkhiṇā naccagītavādite<BR>
         ācikkha no tvaṃ naranāripucchitā ti.  <b>|| 315 ||</b><BR>
<b>Vv_III,4[=32].5</b>        Ahaṃ manussesu manussabhūtā<BR>
         uḷārabhoge kule suṇisā ahosiṃ<BR>
         akkodhanā bhattu vasānuvattinī<BR>
         appamattā uposathe[ahosiṃ]. <b>|| 316 ||</b><BR>
<BR>
<BR>
<b>[page 041]</b><BR>
<i>41                                  Pāricchattakavagga</i><BR>
<b>Vv_III,4[=32].6</b>        Manussabhūtā daharā apāpikā<BR>
         pasannacittā patim ābhirādhayiṃ<BR>
         sadevaraṃ sassasuraṃ sadāsakaṃ<BR>
         abhirādhayiṃ tamhi kato yaso mama.  <b>|| 317 ||</b><BR>
<b>Vv_III,4[=32].7</b>        Sāhaṃ tena kusalena kammunā<BR>
         catubbhi ṭhānehi visesam ajjhagā<BR>
         āyuñ ca vaṇṇañ ca sukhaṃ balañ ca<BR>
         khiḍḍāratiṃ paccanubhom'; anappakaṃ.  <b>|| 318 ||</b><BR>
<b>Vv_III,4[=32].8</b>        Sutaṃ nu taṃ bhāsati yaṃ ayaṃ Latā<BR>
         yaṃ no apucchimha akittayī no<BR>
         patino kir'; amhākaṃ visiṭṭhanārinaṃ<BR>
         gatī ca tāsaṃ pavarā ca devatā.  <b>|| 319 ||</b><BR>
<b>Vv_III,4[=32].9</b>        Patīsu dhammaṃ pacarāma sabbā<BR>
         patibbatā yattha bhavanti itthiyo<BR>
         patīsu dhammam pacaritva sabbā<BR>
         lacchāmase bhāsati yaṃ ayaṃ Latā.  <b>|| 320 ||</b><BR>
<b>Vv_III,4[=32].10</b>       Sīho yathā pabbatasānugocaro<BR>
         mahiṃdharaṃ pabbatam āvasitvā<BR>
         pasayha hantvā itare catuppade<BR>
         khudde mige khādati maṃsabhojano,  <b>|| 321 ||</b><BR>
<b>Vv_III,4[=32].11</b>       Tath'; eva saddhā idha ariyasāvikā<BR>
         bhattāraṃ nissāya patiṃ anubbatā<BR>
         kodhaṃ vadhitvā abhibhuyya maccharaṃ<BR>
         saggamhi sā modati dhammacārinī ti.  <b>|| 322 ||</b><BR>
                             Latāvimānaṃ<BR>
<BR>
<BR>
<b>[page 042]</b><BR>
<i>42                         Itthivimāna</i><BR>
                        <b>33 Guttilavimānavatthu</b><BR>
<b>Vv_III,5[=33].1</b>    Sattatantiṃ sumadhuraṃ rāmaṇeyyaṃ avācayiṃ<BR>
     so maṃ raṅgamhi avheti saraṇaṃ me hohi Kosiyā ti.  <b>|| 323 ||</b><BR>
<b>Vv_III,5[=33].2</b>    Ahaṃ te saraṇaṃ homi aham ācariyapūjako<BR>
     na taṃ jayissati sisso sissam ācariya jessasī ti.  <b>|| 324 ||</b><BR>
<b>Vv_III,5[=33].3</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tārakā,  <b>|| 325 ||</b><BR>
<b>Vv_III,5[=33].4</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 326 ||</b><BR>
<b>Vv_III,5[=33].5</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 327 ||</b><BR>
<b>Vv_III,5[=33].6</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 328 ||</b><BR>
<b>Vv_III,5[=33].7</b>        Vatthuttamadāyikā nārī<BR>
         pavarā hoti naresu nārisu<BR>
         evaṃ piyarūpadāyikā manāpaṃ<BR>
         dibbaṃ sā labhate upecca ṭhānaṃ.  <b>|| 329 ||</b><BR>
<BR>
<BR>
<b>[page 043]</b><BR>
<i>43                                  Pāricchattakavagga</i><BR>
<b>Vv_III,5[=33].8</b>        Tassā me passa vimānaṃ<BR>
         accharā kāmavaṇṇinī 'ham asmi<BR>
         accharāsahassassāhaṃ<BR>
         pavarā passa puññānaṃ vipākaṃ.  <b>|| 330 ||</b><BR>
<b>Vv_III,5[=33].9</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 331 ||</b><BR>
<b>Vv_III,5[=33].10</b>       Akkhāmi te bhikkhu mahānubhāva<BR>
         manussabhūtā yam akāsi puññaṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 332 ||</b><BR>
     Anantaraṃ caturavimānaṃ yathā Vatthadāyikāvimānaṃ tathā vitthāretabbaṃ.<BR>
   <i>[Verses 11-18,19-26,27-34,35-42 are repetitions of<BR>
verses 3-10 four times over with the exception of the<BR>
following pādas:]</i><BR>
<b>Vv_III,5[=33].15</b>a      Pupphuttamadāyikā nārī  <b>|| 337 ||</b><BR>
<b>Vv_III,5[=33].23</b>a      Gandhuttamadāyikā nārī  <b>|| 345 ||</b><BR>
<b>Vv_III,5[=33].31</b>a      Phaluttamadāyikā nārī  <b>|| 353 ||</b><BR>
<b>Vv_III,5[=33].39</b>a      Rasuttamadāyikā nārī  <b>|| 361 ||</b><BR>
   <i>[Verses 43-46 are a repetition of verses 3-6.]</i><BR>
<b>Vv_III,5[=33].47</b>       Gandhapañcaṅgulikaṃ aham adāsiṃ<BR>
         Kassapassa bhagavato thūpasmiṃ<BR>
           evaṃ piyarūpadāyikā manāpaṃ<BR>
         dibbaṃ sā labhate upecca ṭhānaṃ.  <b>|| 369 ||</b><BR>
   <i>[Verses 48-50 are a repetition of verses 8-10.]</i><BR>
     Anantaraṃ caturavimānaṃ yathā Gandhapañcaṅgulikadāyikāvimānaṃ tathā vitthāretabbaṃ.<BR>
   <i>[Verses 51-58,59-66,67-74,75-82,83-90 are<BR>
repetitions of verses 3-10 five times over with the<BR>
exception of the following verses:]</i><BR>
<b>Vv_III,5[=33].55</b>       Bhikkhū c'; ahaṃ bhikkhuṇiyo ca<BR>
         addasāsiṃ panthapaṭipanne<BR>
            tesāhaṃ dhammaṃ sutvāna<BR>
         ekūposathaṃ upavasissaṃ.  <b>|| 377 ||</b><BR>
<BR>
<BR>
<b>[page 044]</b><BR>
<i>44                                  Itthivimāna</i><BR>
<b>Vv_III,5[=33].63</b>       Udake ṭhitā udakam adāsiṃ<BR>
     bhikkhuno cittena vippasannena<BR>
         evaṃ piyarūpadāyikā manāpaṃ<BR>
     dibbaṃ sā labhate upecca ṭhānaṃ.  <b>|| 385 ||</b><BR>
<b>Vv_III,5[=33].71</b>       Sassuñ cāhaṃ sasurañ ca<BR>
     caṇḍike kodhane ca pharuse ca<BR>
         anussūyikā upaṭṭhāsiṃ<BR>
     appamattā sakena sīlena.  <b>|| 393 ||</b><BR>
<b>Vv_III,5[=33].79</b>       Parakammakārī āsiṃ<BR>
     atthenātanditā dāsī<BR>
         akkodhanā anatimānī<BR>
     saṃvibhāginī sakassa bhāgassa. <b>|| 401 ||</b><BR>
<b>Vv_III,5[=33].87</b>       Khīrodanaṃ aham adāsiṃ<BR>
     bhikkhuno piṇḍāya carantassa<BR>
         evaṃ karitvā kammaṃ<BR>
     sugatiṃ uppajja modāmi.  <b>|| 409 ||</b><BR>
     Anantaraṃ pañcavīsativimānaṃ yathā Khīrodanadāyikāvimānaṃ tathā vitthāretabbaṃ.<BR>
   <i>[The same formula as before in cycles of eight verses<BR>
viz. 91-98,99-106,107-114 etc. is repeated twenty-five<BR>
times with the fifth verse viz. 95,103,111 etc. in each<BR>
cycle, mentioning in its first word the gift given. It<BR>
runs:]</i><BR>
          . . . . ahaṃ adāsiṃ<BR>
     bhikkhuno piṇḍāya carantassa<BR>
            evaṃ karitvā kammaṃ<BR>
     sugatiṃ uppajja modāmi.<BR>
   <i>[The following words should be used to fill the blank<BR>
in the preceding verse and the verses so formed should be<BR>
numbered as below:]</i><BR>
<b>Vv_III,5[=33].95</b>       Phāṇitaṃ  <b>|| 417 ||</b><BR>
<b>Vv_III,5[=33].103</b>      Ucchukkaṇḍakaṃ <b>|| 425 ||</b><BR>
<b>Vv_III,5[=33].111</b>      Timbarūsakaṃ  <b>|| 433 ||</b><BR>
<b>Vv_III,5[=33].119</b>      Kakkārikaṃ <b>|| 441 ||</b><BR>
<b>Vv_III,5[=33].127</b>      Eḷālukaṃ  <b>|| 449 ||</b><BR>
<b>Vv_III,5[=33].135</b>      Valliphalaṃ <b>|| 457 ||</b><BR>
<BR>
<BR>
<b>[page 045]</b><BR>
<i>45                                  Pāricchattakavagga</i><BR>
<b>Vv_III,5[=33].143</b>      Phārusakaṃ <b>|| 465 ||</b><BR>
<b>Vv_III,5[=33].151</b>      Hatthappatāpakaṃ  <b>|| 473 ||</b><BR>
<b>Vv_III,5[=33].159</b>      Sākamuṭṭhiṃ  <b>|| 481 ||</b><BR>
<b>Vv_III,5[=33].167</b>      Pupphakamuṭṭhiṃ  <b>|| 489 ||</b><BR>
<b>Vv_III,5[=33].175</b>      Mūlakaṃ  <b>|| 497 ||</b><BR>
<b>Vv_III,5[=33].183</b>      Nimbamuṭṭhiṃ  <b>|| 505 ||</b><BR>
<b>Vv_III,5[=33].191</b>      Ambakañjikaṃ  <b>|| 513 ||</b><BR>
<b>Vv_III,5[=33].199</b>      Doṇinimmajjaniṃ <b>|| 521 ||</b><BR>
<b>Vv_III,5[=33].207</b>      Kāyabandhanaṃ  <b>|| 529 ||</b><BR>
<b>Vv_III,5[=33].215</b>      Aṃsavaṭṭakaṃ <b>|| 537 ||</b><BR>
<b>Vv_III,5[=33].223</b>      Āyogapaṭṭaṃ <b>|| 545 ||</b><BR>
<b>Vv_III,5[=33].231</b>      Vidhūpanaṃ  <b>|| 553 ||</b><BR>
<b>Vv_III,5[=33].239</b>      Tālavaṇṭaṃ <b>|| 561 ||</b><BR>
<b>Vv_III,5[=33].247</b>      Morahatthaṃ  <b>|| 569 ||</b><BR>
<b>Vv_III,5[=33].255</b>      Chattaṃ  <b>|| 577 ||</b><BR>
<b>Vv_III,5[=33].263</b>      Upāhanaṃ  <b>|| 585 ||</b><BR>
<b>Vv_III,5[=33].271</b>      Pūvaṃ  <b>|| 593 ||</b><BR>
<b>Vv_III,5[=33].279</b>      Modakaṃ  <b>|| 601 ||</b><BR>
<b>Vv_III,5[=33].287</b>      Sakkhaliṃ <b>|| 609 ||</b><BR>
<b>Vv_III,5[=33].288</b>-     Tassā me passa vimānaṃ --pe--  <b>|| 610 ||</b><BR>
<b>Vv_III,5[=33].290</b>      vaṇṇo ca me sabbadisā pabhāsatī ti. <b>|| 612 ||</b><BR>
<b>Vv_III,5[=33].291</b>  Svāgataṃ vata me ajja suppabhātaṃ su-h-uṭṭhitaṃ<BR>
     yaṃ addasaṃ devatāyo accharā kāmavaṇṇiyo. <b>|| 613 ||</b><BR>
<b>Vv_III,5[=33].292</b>  Imāsāhaṃ dhammaṃ sutvā kāhāmi kusalaṃ bahuṃ<BR>
     dānena samacariyāya saññamena damena ca<BR>
     svāhaṃ tattha gamissāmi yattha gantvā na socare ti.  <b>|| 614 ||</b><BR>
                           Guttilavimānaṃ<BR>
<BR>
<BR>
<b>[page 046]</b><BR>
<i>46                                  Itthivimāna</i><BR>
[FOOTNOTES]<BR>
<BR>
<BR>
<b>[page 047]</b><BR>
<i>47                                  Pāricchattakavagga</i><BR>
[FOOTNOTES]<BR>
<BR>
<BR>
<b>[page 048]</b><BR>
<i>48                                  Itthivimāna</i><BR>
                               <b>34 Daddallavimānavatthu</b><BR>
<b>Vv_III,6[=34].1</b>    Daddallamānā vaṇṇena yasasā ca yasassinī<BR>
     sabbe deve Tāvatiṃse vaṇṇena atirocasi.  <b>|| 615 ||</b><BR>
<b>Vv_III,6[=34].2</b>    Dassanaṃ nābhijānāmi idaṃ paṭhamadassanaṃ<BR>
     kasmā kāyā nu āgamma nāmena bhāsase maman ti.  <b>|| 616 ||</b><BR>
<b>Vv_III,6[=34].3</b>    Ahaṃ bhadde Subhaddāsiṃ pubbe mānusake bhave<BR>
     sahabhariyā ca te āsiṃ bhaginī ca kaniṭṭhikā. <b>|| 617 ||</b><BR>
<b>Vv_III,6[=34].4</b>    Sāhaṃ kāyassa bhedāya vippamuttā tato cutā<BR>
     Nimmānaratidevānaṃ upapannā sahavyatan ti.  <b>|| 618 ||</b><BR>
<b>Vv_III,6[=34].5</b>    Pahūtakatakalyāṇā te deve yanti pāṇino<BR>
     yesaṃ tvaṃ kittayissasi Subhadde jātim attano.  <b>|| 619 ||</b><BR>
<b>Vv_III,6[=34].6</b>    Kathaṃ tvaṃ kena vaṇṇena kena vā anusāsitā<BR>
     kīdisen'; eva dānena subbatena yasassinī  <b>|| 620 ||</b><BR>
<b>Vv_III,6[=34].7</b>    Yasaṃ etādisaṃ pattā visesaṃ vipulam ajjhatā<BR>
     devate pucchitācikkha kissa kammass'; idaṃ phalan ti. <b>|| 621 ||</b><BR>
<b>Vv_III,6[=34].8</b>    Aṭṭh'; eva piṇḍapātāni yaṃ dānaṃ adadaṃ pure<BR>
     dakkhiṇeyyassa saṅghassa pasannā sehi pāṇihi, <b>|| 622 ||</b><BR>
<b>Vv_III,6[=34].9</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 623 ||</b><BR>
<b>Vv_III,6[=34].10</b>       Akkhāmi te devi mahānubhāve<BR>
         manussabhūtā yam ahaṃ akāsiṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 624 ||</b><BR>
<b>Vv_III,6[=34].11</b>   Ahaṃ tayā bahutare bhikkhū saññate brahmacārino<BR>
     tappesiṃ annapānena pasannā sehi pāṇihi<BR>
     tayā bahutaraṃ datvā hīnakāyūpagā ahaṃ. <b>|| 625 ||</b><BR>
<b>Vv_III,6[=34].12</b>   Kathaṃ tvaṃ appataraṃ datvā visesaṃ vipulam ajjhagā<BR>
     devate pucchitācikkha kissa kammass'; idaṃ phalan ti. <b>|| 626 ||</b><BR>
<BR>
<BR>
<b>[page 049]</b><BR>
<i>49                                  Pāricchattakavagga</i><BR>
<b>Vv_III,6[=34].13</b>   Manobhāvaniyo bhikkhu sandiṭṭho me pure ahu<BR>
     tāhaṃ bhattena nimantesiṃ Revataṃ atta-naṭṭhamaṃ.  <b>|| 627 ||</b><BR>
<b>Vv_III,6[=34].14</b>   So me atthapurekkhāro anukampāya Revato:<BR>
     saṅghe dehī ti maṃ voca tassāhaṃ vacanaṃ kariṃ.  <b>|| 628 ||</b><BR>
<b>Vv_III,6[=34].15</b>   Sā dakkhiṇā saṅghagatā appameyye patiṭṭhitā,<BR>
     puggalesu tayā dinnaṃ na taṃ tava mahapphalan ti.  <b>|| 629 ||</b><BR>
<b>Vv_III,6[=34].16</b>   Idān'; evāhaṃ jānāmi saṅghe dinnaṃ mahapphalaṃ<BR>
     sāhaṃ gantvā manussattaṃ vadaññū vītamaccharā<BR>
     saṅghe dānāni dassāmi appamattā punappunan ti.  <b>|| 630 ||</b><BR>
<b>Vv_III,6[=34].17</b>   Kā esā devatā bhadde tayā mantayate saha<BR>
     sabbe deve Tāvatiṃse vaṇṇena atirocatī ti. <b>|| 631 ||</b><BR>
<b>Vv_III,6[=34].18</b>   Manussabhūtā devinda pubbe mānusake bhave<BR>
     sahabhariyā ca me āsi bhaginī ca kaniṭṭhikā<BR>
     saṅghe dānāni datvāna katapuññā virocatī ti. <b>|| 632 ||</b><BR>
<b>Vv_III,6[=34].19</b>   Dhammena pubbe bhaginī tayā bhadde virocati<BR>
     yaṃ saṅghamhi appameyye patiṭṭhāpesi dakkhiṇaṃ.  <b>|| 633 ||</b><BR>
<b>Vv_III,6[=34].20</b>   Pucchito hi mayā buddho Gijjhakūṭamhi pabbate<BR>
     vipākaṃ saṃvibhāgassa yattha dinnaṃ mahapphalaṃ.  <b>|| 634 ||</b><BR>
<b>Vv_III,6[=34].21</b>   Yajamānānaṃ manussānaṃ puññapekkhāna pāṇinaṃ<BR>
     karotaṃ opadhikaṃ puññaṃ yattha dinnaṃ mahapphalaṃ,  <b>|| 635 ||</b><BR>
<b>Vv_III,6[=34].22</b>   Taṃ me buddho viyākāsi jānaṃ kammaphalaṃ sakaṃ<BR>
     vipākaṃ saṃvibhāgassa yattha dinnaṃ mahapphalaṃ.  <b>|| 636 ||</b><BR>
<b>Vv_III,6[=34].23</b>   Cattāro ca paṭipannā cattāro ca phale ṭhitā<BR>
     esa saṅgho ujubhūto paññāsīlasamāhito. <b>|| 637 ||</b><BR>
<b>Vv_III,6[=34].24</b>   Yajamānānaṃ manussānaṃ puññapekkhāna pāṇinaṃ<BR>
     karotaṃ opadhikaṃ puññaṃ saṅghe dinnaṃ mahapphalaṃ.  <b>|| 638 ||</b><BR>
<b>Vv_III,6[=34].25</b>       Eso hi saṅgho vipulo mahaggato<BR>
         es'; appameyyo udadhīva sāgaro<BR>
         ete hi seṭṭhā naravīrasāvakā<BR>
         pabhaṅkarā dhammam udīrayanti.  <b>|| 639 ||</b><BR>
<BR>
<BR>
<b>[page 050]</b><BR>
<i>50                                  Itthivimāna</i><BR>
<b>Vv_III,6[=34].26</b>       Tesaṃ sudinnaṃ suhutaṃ suyiṭṭhaṃ<BR>
         ye saṅgham uddissa dadanti dānaṃ<BR>
         sā dakkhiṇā saṅghagatā patiṭṭhitā<BR>
         mahapphalā lokavidūna vaṇṇitā.  <b>|| 640 ||</b><BR>
<b>Vv_III,6[=34].27</b>       Etādisaṃ yaññam anussarantā<BR>
         ye vedajātā vicaranti loke<BR>
         vineyya maccheramalaṃ samūlaṃ<BR>
         aninditā saggam upenti ṭhānan ti.  <b>|| 641 ||</b><BR>
                        Daddallavimānaṃ<BR>
<BR>
<BR>
<b>[page 051]</b><BR>
<i>51                                  Pāricchattakavagga</i><BR>
                                  <b>35 Sesavatīvimānavatthu</b><BR>
<b>Vv_III,7[=35].1</b>        Phaḷikarajatahemajālacchannaṃ<BR>
         vividhavicitratalam addasaṃ surammaṃ<BR>
         vyamhaṃ sunimmitaṃ toraṇūpapannaṃ<BR>
         rucakupakiṇṇam idaṃ subhaṃ vimānaṃ.  <b>|| 642 ||</b><BR>
<b>Vv_III,7[=35].2</b>        Bhāti ca dasa disā nabhe va suriyo<BR>
         sarade tamonudo sahassaraṃsī<BR>
         tathā tapati-m-idaṃ tava vimānaṃ<BR>
         jalam iva dhūmasikho nise nabhagge. <b>|| 643 ||</b><BR>
<b>Vv_III,7[=35].3</b>        Musatīva nayanaṃ sateratā va<BR>
         ākāse ṭhapitam idaṃ manuññaṃ<BR>
         vīṇāmurajasammatāḷaghuṭṭhaṃ<BR>
         iddhaṃ Indapuraṃ yathā tavedaṃ. <b>|| 644 ||</b><BR>
<b>Vv_III,7[=35].4</b>        Padumakumuduppalakuvalayaṃ<BR>
         yodhikabandhukanojakā ca santi<BR>
         sālakusumitapupphitā asokā<BR>
         vividhadumaggasugandhasevitam idaṃ.  <b>|| 645 ||</b><BR>
<b>Vv_III,7[=35].5</b>        Saḷalalabujabhujakasaṃyuttā<BR>
         kusakasuphullitalatāvalambinīhi<BR>
         maṇijālasadisā yasassinī<BR>
         rammā pokkharaṇī upaṭṭhitā te.  <b>|| 646 ||</b><BR>
<b>Vv_III,7[=35].6</b>        Udakaruhā ca ye 'tthi pupphajātā<BR>
         thalajā ye ca santi rukkhajātā<BR>
         mānusakā amānusakā ca dibbā<BR>
         sabbe tuyhaṃ nivesanamhi jātā.  <b>|| 647 ||</b><BR>
<b>Vv_III,7[=35].7</b>        Kissa samadamass'; ayaṃ vipāko<BR>
         kenāsi kammaphalen'; idhūpapannā<BR>
         yathā ca te adhigatam idaṃ vimānaṃ<BR>
         tad anupadaṃ avacāsi 'lārapakhume ti.  <b>|| 648 ||</b><BR>
<b>Vv_III,7[=35].8</b>        Yathā ca me adhigatam idaṃ vimānaṃ<BR>
         koñcamayūracakorasaṅghacaritaṃ<BR>
         dibbapilavahaṃsarājaciṇṇaṃ<BR>
         dijakāraṇḍavakokilābhinaditaṃ, <b>|| 649 ||</b><BR>
<b>Vv_III,7[=35].9</b>        Nānāsantānakapuppharukkhavividhā<BR>
         pāṭalijambuasokarukkhavantaṃ<BR>
         yathā ca me adhigatam idaṃ vimānaṃ<BR>
         tan te pavedissāmi suṇohi bhante.  <b>|| 650 ||</b><BR>
<BR>
<BR>
<b>[page 052]</b><BR>
<i>52                                  Itthivimāna</i><BR>
<b>Vv_III,7[=35].10</b>       Magadhavarapuratthimena<BR>
         Nālakagāmo nāma atthi bhante<BR>
         tattha ahosiṃ pure suṇisā<BR>
         Sesavatī ti tattha jāniṃsu mamaṃ.  <b>|| 651 ||</b><BR>
<b>Vv_III,7[=35].11</b>       Sāhaṃ apacitatthadhammakusalaṃ<BR>
         devamanussapūjitaṃ mahantaṃ<BR>
         Upatissaṃ nibbutaṃ appameyyaṃ<BR>
         muditamanā kusumehi abbhokiriṃ. <b>|| 652 ||</b><BR>
<b>Vv_III,7[=35].12</b>       Paramagatigatañ ca pūjayitvā<BR>
         antimadehadharaṃ isiṃ uḷāraṃ<BR>
         pahāya mānusakaṃ samussayaṃ<BR>
         Tidasagatā idha-m-āvasāmi ṭhānan ti.  <b>|| 653 ||</b><BR>
                               Sesavatī-vimānaṃ<BR>
<BR>
<BR>
<b>[page 053]</b><BR>
<i>53                                  Pāricchattakavagga</i><BR>
                                   <b>36 Mallikāvimānavatthu</b><BR>
<b>Vv_III,8[=36].1</b>    Pītavatthe pītadhaje pītālaṅkārabhūsite<BR>
     pītantarāhi vaggūhi apilandhā va sobhasi.  <b>|| 654 ||</b><BR>
<b>Vv_III,8[=36].2</b>    Kā kambukāyuradhare kañcanāveḷabhūsite<BR>
     hemajālakapacchanne nānāratanamālinī.  <b>|| 655 ||</b><BR>
<b>Vv_III,8[=36].3</b>        Sovaṇṇamayā lohitaṅkamayā<BR>
         muttāmayā veḷuriyāmayā ca<BR>
         masāragallā sahalohitaṅkā<BR>
         pārevatakkhīhi maṇīhi cittatā.  <b>|| 656 ||</b><BR>
<b>Vv_III,8[=36].4</b>        Koci koci ettha mayūrasussaro<BR>
         haṃsassar'; añño karavīkasussaro<BR>
         tesaṃ saro suyyati vaggurūpo<BR>
         pañcaṅgikaṃ turiyam iva ppavāditaṃ.  <b>|| 657 ||</b><BR>
<b>Vv_III,8[=36].5</b>    Ratho ca te subho vaggu nānāratanacittito<BR>
     nānāvaṇṇāhi dhātūhi suvibhatto va sobhati.  <b>|| 658 ||</b><BR>
<b>Vv_III,8[=36].6</b>       Tasmiṃ rathe kañcanabimbavaṇṇe<BR>
         yā tvaṃ ṭhitā bhāsas'; imaṃ padesaṃ<BR>
     devate pucchitācikkha kissa kammass'; idaṃ phalan ti.  <b>|| 659 ||</b><BR>
<b>Vv_III,8[=36].7</b>        Sovaṇṇajālaṃ maṇisoṇṇacittaṃ<BR>
         muttācitaṃ hemajālena channaṃ<BR>
         parinibbute Gotame appameyye<BR>
         pasannacittā aham ābhiropayiṃ.  <b>|| 660 ||</b><BR>
<b>Vv_III,8[=36].8</b>    Tāhaṃ kammaṃ karitvāna kusalaṃ buddhavaṇṇitaṃ<BR>
     apetasokā sukhitā sampamodām'; anāmayā ti.  <b>|| 661 ||</b><BR>
                                Mallikāvimānaṃ<BR>
<BR>
<BR>
<b>[page 054]</b><BR>
<i>54                                  Itthivimāna</i><BR>
                           <b>37 Visālakkhivimānavatthu</b><BR>
<b>Vv_III,9[=37].1</b>    Kā nāma tvaṃ visālakkhi ramme Cittalatāvane<BR>
     samantā anupariyāsi narīgaṇapurakkhatā. <b>|| 662 ||</b><BR>
<b>Vv_III,9[=37].2</b>    Yadā devā Tāvatiṃsā pavisanti imaṃ vanaṃ<BR>
     sayoggā sarathā sabbe citrā honti idhāgatā.  <b>|| 663 ||</b><BR>
<b>Vv_III,9[=37].3</b>    Tuyhañ ca idha pattāya uyyāne vicarantiyā<BR>
     kāyena dissati cittaṃ kena rūpaṃ tav'; edisaṃ,<BR>
     devate pucchitācikkha kissa kammass'; idaṃ phalan ti.  <b>|| 664 ||</b><BR>
<b>Vv_III,9[=37].4</b>    Yena kammena devinda rūpaṃ mayhaṃ gatī ca me<BR>
     iddhī ca ānubhāvo ca taṃ suṇohi Purindada.  <b>|| 665 ||</b><BR>
<b>Vv_III,9[=37].5</b>    Ahaṃ Rājagahe ramme Sunandā nām'; upāsikā<BR>
     saddhā sīlena sampannā saṃvibhāgaratā sadā.  <b>|| 666 ||</b><BR>
<b>Vv_III,9[=37].6</b>   Acchādanañ ca bhattañ ca senāsanaṃ padīpiyaṃ<BR>
     adāsiṃ ujubhūtesu vippasannena cetasā.  <b>|| 667 ||</b><BR>
<b>Vv_III,9[=37].7</b>    Cātuddasiṃ pañcadasiṃ yā ca pakkhassa aṭṭhamī<BR>
     pāṭihāriyapakkhañ ca aṭṭhaṅgasusamāgataṃ<BR>
     uposathaṃ upavasissaṃ sadā sīlesu saṃvutā. <b>|| 668 ||</b><BR>
<b>Vv_III,9[=37].8</b>    Pāṇātipātā viratā musāvādā ca saññatā<BR>
     theyyā ca aticārā ca majjapānā ca ārakā  <b>|| 669 ||</b><BR>
<b>Vv_III,9[=37].9</b>    Pañcasikkhāpade ratā ariyasaccāna kovidā<BR>
     upāsikā cakkhumato Gotamassa yasassino.  <b>|| 670 ||</b><BR>
<BR>
<BR>
<b>[page 055]</b><BR>
<i>55                                  Pāricchattakavagga</i><BR>
<b>Vv_III,9[=37].10</b>   Tassā me ñātikulā dāsī sadā mālābhihārati<BR>
     tāhaṃ bhagavato thūpe sabbam evābhiropayiṃ.  <b>|| 671 ||</b><BR>
<b>Vv_III,9[=37].11</b>   Uposathe c'; ahaṃ gantvā mālāgandhavilepanaṃ<BR>
     thūpasmiṃ abhiropesiṃ pasannā sehi pāṇihi. <b>|| 672 ||</b><BR>
<b>Vv_III,9[=37].12</b>   Tena kammena devinda rūpaṃ mayhaṃ gatī ca me<BR>
     iddhī ca ānubhāvo ca yaṃ mālaṃ abhiropayiṃ. <b>|| 673 ||</b><BR>
<b>Vv_III,9[=37].13</b>   Yañ ca sīlavatī āsiṃ na taṃ tāva vipaccati<BR>
     āsā ca pana me devinda sakadāgāminī siyan ti.  <b>|| 674 ||</b><BR>
                               Visālakkhivimānaṃ<BR>
<BR>
                          <b>38 Pāricchattakavimānavatthu</b><BR>
<b>Vv_III,10[=38].1</b>    Pāricchattake koviḷāre ramaṇīye manorame<BR>
     dibbamālaṃ ganthamānā gāyantī sampamodasi.  <b>|| 675 ||</b><BR>
<b>Vv_III,10[=38].2</b>    Tassā te naccamānāya aṅga-m-aṅgehi sabbaso<BR>
     dibbā saddā niccharanti savanīyā manoramā.  <b>|| 676 ||</b><BR>
<b>Vv_III,10[=38].3</b>    Tassā te naccamānāya aṅga-m-aṅgehi sabbaso<BR>
     dibbā gandhā pavāyanti sucigandhā manoramā.  <b>|| 677 ||</b><BR>
<b>Vv_III,10[=38].4</b>    Vivattamānā kāyena yā veṇīsu pilandhanā<BR>
     tesaṃ suyyati nigghaso turiye pañcaṅgike yathā.  <b>|| 678 ||</b><BR>
<b>Vv_III,10[=38].5</b>    Vaṭamsakā vātadhutā vātena sampakampitā<BR>
     tesaṃ suyyati nigghoso turiye pañcaṅgike yathā.  <b>|| 679 ||</b><BR>
<BR>
<BR>
<b>[page 056]</b><BR>
<i>56                                  Itthivimāna</i><BR>
<b>Vv_III,10[=38].6</b>    Yā pi te sirasmiṃ mālā sucigandhā manoramā<BR>
     vāti gandho disā sabbā rukkho mañjūsako yathā.  <b>|| 680 ||</b><BR>
<b>Vv_III,10[=38].7</b>    Ghāyase taṃ sucigandhaṃ rūpaṃ passasi amānusaṃ<BR>
     devate pucchitācikkha kissa kammass'; idaṃ phalan ti.  <b>|| 681 ||</b><BR>
<b>Vv_III,10[=38].8</b>    Pabhassaraṃ accimantaṃ vaṇṇagandhena saṃyutaṃ<BR>
     asokapupphamālāhaṃ buddhassa upanāmayiṃ.  <b>|| 682 ||</b><BR>
<b>Vv_III,10[=38].9</b>    Tāhaṃ kammaṃ karitvāna kusalaṃ buddhavaṇṇitaṃ<BR>
     apetasokā sukhitā sampamodām'; anāmayā ti.  <b>|| 683 ||</b><BR>
                             Pāricchattakavimānaṃ<BR>
<BR>
     Tass'; uddānaṃ:<BR>
     Uḷāraṃ ucchu-pallaṅkaṃ Latā ca Guttilena ca<BR>
     daddalla-Sesavatī Mallī Visalakkhi Pāricchattako;<BR>
     vaggo tena pavuccatī ti.<BR>
                            Itthivimāne tatiyo vaggo<BR>
                            PĀRICCHATTAKAVAGGO TATIYO<BR>
<BR>
<BR>
<BR>
<b>[page 057]</b><BR>
<i>                                      57</i><BR>
                              IV MAÑJEṬṬHAKAVAGGA<BR>
                         <b>39 Mañjeṭṭhakavimānavatthu</b><BR>
<b>Vv_IV,1[=39].1</b>    Mañjeṭṭhake vimānasmiṃ soṇṇavālukasanthate<BR>
     pañcaṅgikena turiyena ramasi suppavādite.  <b>|| 684 ||</b><BR>
<b>Vv_IV,1[=39].2</b>    Tamhā vimānā oruyha nimmitā ratanāmayā<BR>
     ogāhasi sālavanaṃ pupphitaṃ sabbakālikaṃ.  <b>|| 685 ||</b><BR>
<b>Vv_IV,1[=39].3</b>    Yassa yass'; eva sālassa mūle tiṭṭhasi devate<BR>
     so so muñcati pupphāni onamitvā dumuttamo.  <b>|| 686 ||</b><BR>
<b>Vv_IV,1[=39].4</b>    Vāteritaṃ sālavanaṃ ādhutaṃ dijasevitaṃ<BR>
     vāti gandho disā sabbā rukkho mañjūsako yathā.  <b>|| 687 ||</b><BR>
<b>Vv_IV,1[=39].5</b>    Ghāyase taṃ sucigandhaṃ rūpaṃ passasi amānusaṃ<BR>
     devate pucchitācikkha kissa kammass'; idaṃ phalan ti.  <b>|| 688 ||</b><BR>
<b>Vv_IV,1[=39].6</b>    Ahaṃ manussesu manussabhūtā dāsī ayirakule ahuṃ<BR>
     buddhaṃ nisinnaṃ disvāna sālapupphehi okiriṃ.  <b>|| 689 ||</b><BR>
<b>Vv_IV,1[=39].7</b>    Vaṭaṃsakañ ca sukataṃ sālapupphamayaṃ ahaṃ<BR>
     buddhassa upanāmesiṃ pasannā sehi pāṇihi. <b>|| 690 ||</b><BR>
<b>Vv_IV,1[=39].8</b>    Tāhaṃ kammaṃ karitvāna kusalaṃ buddhavaṇṇitaṃ<BR>
     apetasokā sukhitā sampamodām'; anāmayā ti.  <b>|| 691 ||</b><BR>
                             Mañjeṭṭhaka-vimānaṃ<BR>
<BR>
<BR>
<b>[page 058]</b><BR>
<i>58                                  Itthivimāna</i><BR>
                           <b>40 Pabhassaravimānavatthu</b><BR>
<b>Vv_IV,2[=40].1</b>        Pabhassaravaravaṇṇanibhe<BR>
         surattavatthanivāsane<BR>
         mahiddhike candanaruciragatte<BR>
         kā tvaṃ subhe devate vandase mamaṃ.  <b>|| 692 ||</b><BR>
<b>Vv_IV,2[=40].2</b>        Pallaṅko ca te mahaggho<BR>
         nānāratanacittito ruciro<BR>
         yattha tvaṃ nisinnā virocasi<BR>
         devarājā-r-iva Nandane vane.  <b>|| 693 ||</b><BR>
<b>Vv_IV,2[=40].3</b>    Kiṃ tvaṃ pure sucaritam ācarī bhadde<BR>
     kissa kammassa vipākaṃ anubhosi devalokasmiṃ<BR>
     devate pucchitācikkha kissa kammass'; idaṃ phalan ti.  <b>|| 694 ||</b><BR>
<b>Vv_IV,2[=40].4</b>        Piṇḍāya te carantassa<BR>
         mālaṃ phāṇitañ ca adadaṃ bhante<BR>
         tassa kammass'; idaṃ vipākaṃ<BR>
         anubhomi devalokasmiṃ.  <b>|| 695 ||</b><BR>
<b>Vv_IV,2[=40].5</b>        Hoti ca me anutāpo<BR>
         aparaddhaṃ dukkatañ ca me bhante<BR>
         sāhaṃ dhammaṃ nāssosiṃ<BR>
         sudesitaṃ dhammarājena.  <b>|| 696 ||</b><BR>
<b>Vv_IV,2[=40].6</b>        Taṃ taṃ vadāmi bhaddante<BR>
         yassa me anukampiyo<BR>
         koci dhammesu taṃ samādapetha<BR>
         sudesitaṃ dhammarājena.  <b>|| 697 ||</b><BR>
<b>Vv_IV,2[=40].7</b>    Yesaṃ atthi saddhā buddhe dhamme ca saṅgharatane ca<BR>
     te maṃ ativirocanti āyunā yasasā siriyā,  <b>|| 698 ||</b><BR>
<b>Vv_IV,2[=40].8</b>        Patāpena vaṇṇena uttaritarā<BR>
         aññe mahiddhikatarā mayā devā ti.  <b>|| 699 ||</b><BR>
                               Pabhassaravimānaṃ<BR>
<BR>
<BR>
<b>[page 059]</b><BR>
<i>59                                  Mañjeṭṭhakavagga</i><BR>
                              <b>41 Nāgavimānavatthu</b><BR>
<b>Vv_IV,3[=41].1</b>        Alaṅkatā maṇikañcanācitaṃ<BR>
         suvaṇṇajālacittaṃ mahantaṃ<BR>
         abhiruyha gajavaraṃ sukappitaṃ<BR>
         idhāgamā vehāsayam antalikkhe. <b>|| 700 ||</b><BR>
<b>Vv_IV,3[=41].2</b>        Nāgassa dantesu duvesu nimmitā<BR>
         acchodikā paduminiyo suphullā<BR>
         padumesu ca turiyagaṇā pabhijjare<BR>
         imā ca naccanti manoharāyo.  <b>|| 701 ||</b><BR>
<b>Vv_IV,3[=41].3</b>        Dev 'iddhipattāsi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 702 ||</b><BR>
<b>Vv_IV,3[=41].4</b>        Bārāṇasiyaṃ upasaṅkamitvā<BR>
         buddhass'; ahaṃ vatthayugaṃ adāsiṃ<BR>
         pādāni vanditva chamā nisīdiṃ<BR>
         vittā v'; ahaṃ añjalikaṃ akāsiṃ.  <b>|| 703 ||</b><BR>
<b>Vv_IV,3[=41].5</b>       Buddho ca me kañcanasannibhattaco<BR>
         adesayī samudayadukkhaniccataṃ<BR>
         asaṅkhataṃ dukkhanirodhasassataṃ<BR>
         maggaṃ adesesi yato vijānisaṃ. <b>|| 704 ||</b><BR>
<b>Vv_IV,3[=41].6</b>        Appāyukī kālakatā tato cutā<BR>
         upapannā Tidasagaṇaṃ yasassinī<BR>
         Sakkass'; ahaṃ aññatarā pajāpatī<BR>
         Yasuttarā nāma disāsu vissutā ti.  <b>|| 705 ||</b><BR>
                                  Nāgavimānaṃ<BR>
<BR>
<BR>
<b>[page 060]</b><BR>
<i>60                                  Itthivimāna</i><BR>
                                <b>42 Alomavimānavatthu</b><BR>
<b>Vv_IV,4[=42].1</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tārakā,  <b>|| 706 ||</b><BR>
<b>Vv_IV,4[=42].2</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 707 ||</b><BR>
<b>Vv_IV,4[=42].3</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 708 ||</b><BR>
<b>Vv_IV,4[=42].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 709 ||</b><BR>
<b>Vv_IV,4[=42].5</b>    Ahañ ca Bārāṇasiyaṃ buddhassādiccabandhuno<BR>
     adāsiṃ sukkhakummāsaṃ pasannā sehi pāṇihi. <b>|| 710 ||</b><BR>
<b>Vv_IV,4[=42].6</b>    Sukkhāya aloṇikāya ca passa phalaṃ kummāsapiṇḍiyā<BR>
     Alomaṃ sukhitaṃ disvā ko puññaṃ na karissatī ti.  <b>|| 711 ||</b><BR>
<b>Vv_IV,4[=42].7</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 712 ||</b><BR>
<BR>
<BR>
<b>[page 061]</b><BR>
<i>61                                  Mañjeṭṭhakavagga</i><BR>
<b>Vv_IV,4[=42].8</b>        Akkhāmi te bhikkhu mahānubhāva<BR>
         manussabhūtā yam akāsi puññaṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 713 ||</b><BR>
                                 Aloma-vimānaṃ<BR>
<BR>
                          <b>43 Kañjikadāyikāvimānavatthu</b><BR>
<b>Vv_IV,5[=43].1</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tārakā,  <b>|| 714 ||</b><BR>
<b>Vv_IV,5[=43].2</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 715 ||</b><BR>
<b>Vv_IV,5[=43].3</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 716 ||</b><BR>
<b>Vv_IV,5[=43].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 717 ||</b><BR>
<b>Vv_IV,5[=43].5</b>    Ahaṃ Andhakavindasmiṃ buddhassādiccabandhuno<BR>
     adāsiṃ kolasampākaṃ kañjikaṃ teladhūpitaṃ.  <b>|| 718 ||</b><BR>
<b>Vv_IV,5[=43].6</b>    Pipphalyā lasuṇena ca missaṃ lāmañjakena ca<BR>
     adāsiṃ ujubhūtasmiṃ vippasannena cetasā.  <b>|| 719 ||</b><BR>
<b>Vv_IV,5[=43].7</b>    Yā mahesittaṃ kāreyya cakkavattissa rājino<BR>
     nāri sabbaṅgakalyāṇī bhattu cānomadassikā<BR>
     etassa kañjikadānassa kalaṃ nāgghati soḷasiṃ.  <b>|| 720 ||</b><BR>
<b>Vv_IV,5[=43].8</b>    Sataṃ nikkhā sataṃ assā sataṃ assatarīrathā<BR>
     sataṃ kaññāsahassāni āmuttamaṇikuṇṇalā<BR>
     etassa kañjikadānassa kalaṃ nāgghanti soḷasiṃ.  <b>|| 721 ||</b><BR>
<b>Vv_IV,5[=43].9</b>    Sataṃ Hemavatā nāgā īsādantā urūḷhavā<BR>
     suvaṇṇakacchā mātaṅgā hemakappanavāsasā<BR>
     etassa kañjikadānassa kalaṃ nāgghanti soḷasiṃ.  <b>|| 722 ||</b><BR>
<BR>
<BR>
<b>[page 062]</b><BR>
<i>62                                  Itthivimāna</i><BR>
<b>Vv_IV,5[=43].10</b>   Catunnam api dīpānaṃ issaraṃ yo 'dha kāraye<BR>
     etassa kañjikadānassa kalaṃ nāgghati soḷasin ti.  <b>|| 723 ||</b><BR>
                             Kañjikadāyikāvimānaṃ<BR>
<BR>
                             <b>44 Vihāravimānavatthu</b><BR>
<b>Vv_IV,6[=44].1</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tārakā,  <b>|| 724 ||</b><BR>
<b>Vv_IV,6[=44].2</b>    Tassā te naccamānāya aṅga-m-aṅgehi sabbaso<BR>
     dibbā saddā niccharanti savanīyā manoramā.  <b>|| 725 ||</b><BR>
<b>Vv_IV,6[=44].3</b>    Tassā te naccamānāya aṅga-m-aṅgehi sabbaso<BR>
     dibbā gandhā pavāyanti sucigandhā manoramā.  <b>|| 726 ||</b><BR>
<b>Vv_IV,6[=44].4</b>    Vivattamānā kāyena yā veṇīsu pilandhanā<BR>
     tesaṃ suyyati nigghoso turiye pañcaṅgike yathā.  <b>|| 727 ||</b><BR>
<b>Vv_IV,6[=44].5</b>    Vaṭamsakā vātadhutā vātena sampakampitā<BR>
     tesaṃ suyyati nigghoso turiye pañcaṅgike yathā.  <b>|| 728 ||</b><BR>
<b>Vv_IV,6[=44].6</b>    Yā pi te sirasmiṃ mālā sucigandhā manoramā<BR>
     vāti gandho disā sabbā rukkho mañjūsako yathā.  <b>|| 729 ||</b><BR>
<b>Vv_IV,6[=44].7</b>    Ghāyase taṃ sucigandhaṃ rūpaṃ passasi amānusaṃ<BR>
     devate pucchitācikkha kissa kammass'; idaṃ phalan ti.  <b>|| 730 ||</b><BR>
<b>Vv_IV,6[=44].8</b>        Sāvatthiyaṃ mayha sakhī bhadante<BR>
         saṅghassa kāresi mahāvihāraṃ<BR>
         tattha ppasannā aham ānumodiṃ<BR>
         disvā agārañ ca piyañ ca me taṃ.  <b>|| 731 ||</b><BR>
<BR>
<BR>
<b>[page 063]</b><BR>
<i>63                                  Mañjeṭṭhakavagga</i><BR>
<b>Vv_IV,6[=44].9</b>        Tāy'; eva me suddhanumodanāya<BR>
         laddhaṃ vimānabbhutadassaneyyaṃ<BR>
         samantato soḷasa yojanāni<BR>
         vehāsayaṃ gacchati iddhiyā mama.  <b>|| 732 ||</b><BR>
<b>Vv_IV,6[=44].10</b>   Kuṭāgārā nivesā me vibhattā bhāgaso mitā<BR>
     daddallamānā ābhanti samantā satayojanaṃ.  <b>|| 733 ||</b><BR>
<b>Vv_IV,6[=44].11</b>   Pokkharañño ca me ettha puthulomanisevitā<BR>
     acchodikā vippasannā soṇṇavālukasanthatā.  <b>|| 734 ||</b><BR>
<b>Vv_IV,6[=44].12</b>  Nānāpadumasañchannā puṇḍarīkasamotatā<BR>
     surabhī sampavāyanti manuññā māluteritā. <b>|| 735 ||</b><BR>
<b>Vv_IV,6[=44].13</b>   Jambuyo panasā tālā nāḷikeravanāni ca<BR>
     antonivesane jātā nānārukkhā aropimā. <b>|| 736 ||</b><BR>
<b>Vv_IV,6[=44].14</b>   Nānāturiyasaṅghuṭṭham accharāgaṇaghositaṃ<BR>
     yo pi maṃ supine passe so pi vitto siyā naro.  <b>|| 737 ||</b><BR>
<b>Vv_IV,6[=44].15</b>   Etādisaṃ abbhutadassaneyyaṃ vimānam sabbato pabhaṃ<BR>
     mama kammehi nibbattaṃ alaṃ puññāni kātave ti. <b>|| 738 ||</b><BR>
<b>Vv_IV,6[=44].16</b>       Tāy'; eva te suddhanumodanāya<BR>
         laddhaṃ vimānabbhutadassaneyyaṃ<BR>
         yā c'; eva sā dānam adāsi nārī<BR>
         tassā gatiṃ brūhi kuhiṃ upapannā sā ti.  <b>|| 739 ||</b><BR>
<b>Vv_IV,6[=44].17</b>       Yā sā ahu mayha sakhī bhadante<BR>
         saṅghassa kāresi mahāvihāraṃ<BR>
         viññātadhammā sā adāsi dānaṃ<BR>
         upapannā Nimmānaratīsu devesu. <b>|| 740 ||</b><BR>
<b>Vv_IV,6[=44].18</b>       Pajāpatī tassa Sunimmitassa<BR>
         acintiyo kammavipāka tassā<BR>
         yam etaṃ pucchasi kuhiṃ upapannā sā<BR>
         tan te viyākāsim anaññathā ahan ti. <b>|| 741 ||</b><BR>
<b>Vv_IV,6[=44].19</b>       Tena h'; aññe pi samādapetha<BR>
         saṅghassa dānāni dadātha vittā<BR>
         dhammañ ca suṇātha pasannamānasā<BR>
         sudullabho laddho manussalābho.  <b>|| 742 ||</b><BR>
<b>Vv_IV,6[=44].20</b>       Yaṃ maggaṃ maggādhipatī adesayi<BR>
         brahmassaro kañcanasannibhattaco<BR>
         saṅghassa dānāni dadātha vittā<BR>
         mahapphalā yattha bhavanti dakkhiṇā.  <b>|| 743 ||</b><BR>
<BR>
<BR>
<b>[page 064]</b><BR>
<i>64                                  Itthivimāna</i><BR>
<b>Vv_IV,6[=44].21</b>       Ye puggalā aṭṭha sataṃ pasatthā<BR>
         cattāri etāni yugāni honti<BR>
         te dakkhiṇeyyā sugatassa sāvakā<BR>
         etesu dinnāni mahapphalāni.  <b>|| 744 ||</b><BR>
<b>Vv_IV,6[=44].22</b>   Cattāro ca paṭipannā cattāro ca phale ṭhitā<BR>
     esa saṅgho ujubhūto paññāsīlasamāhito.  <b>|| 745 ||</b><BR>
<b>Vv_IV,6[=44].23</b>   Yajamānānaṃ manussānaṃ puññapekkhāna pāṇinaṃ<BR>
     karotaṃ opadhikaṃ puññaṃ saṅghe dinnaṃ mahapphalaṃ.  <b>|| 746 ||</b><BR>
<b>Vv_IV,6[=44].24</b>       Eso hi saṅgho vipulo mahaggato<BR>
         es'; appameyyo udadhīva sāgaro<BR>
         ete hi seṭṭhā naravīrasāvakā<BR>
         pabhaṅkarā dhammam udīrayanti.  <b>|| 747 ||</b><BR>
<b>Vv_IV,6[=44].25</b>       Tesaṃ sudinnaṃ suhutaṃ suyiṭṭhaṃ<BR>
         ye saṅgham uddissa dadanti dānaṃ<BR>
         sā dakkhiṇā saṅghagatā patiṭṭhitā<BR>
         mahapphalā lokavidūna vaṇṇitā.  <b>|| 748 ||</b><BR>
<b>Vv_IV,6[=44].26</b>       Etādisaṃ yaññam anussarantā<BR>
         ye vedajātā vicaranti loke<BR>
         vineyya maccheramalaṃ samūlaṃ<BR>
         aninditā saggam upenti ṭhānan ti.  <b>|| 749 ||</b><BR>
                                 Vihāravimānaṃ<BR>
                               Bhāṇavāraṃ dutiyaṃ<BR>
<BR>
<BR>
<b>[page 065]</b><BR>
<i>65                                  Mañjeṭṭhakavagga</i><BR>
                               <b>45 Caturitthivimānavatthu</b><BR>
<b>Vv_IV,7[=45].1</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tārakā,  <b>|| 750 ||</b><BR>
<b>Vv_IV,7[=45].2</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 751 ||</b><BR>
<b>Vv_IV,7[=45].3</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā {pabhāsatī ti}.  <b>|| 752 ||</b><BR>
<b>Vv_IV,7[=45].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 753 ||</b><BR>
<BR>
<BR>
<b>[page 066]</b><BR>
<i>66                                  Itthivimāna</i><BR>
<b>Vv_IV,7[=45].5</b>        Indīvarānaṃ hatthakam ahaṃ adāsiṃ<BR>
         bhikkhuno piṇḍāya carantassa<BR>
         Esikānaṃ unnatasmiṃ<BR>
         nagaravare Paṇṇakate ramme.  <b>|| 754 ||</b><BR>
<b>Vv_IV,7[=45].6</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 755 ||</b><BR>
<b>Vv_IV,7[=45].7</b>        Akkhāmi te bhikkhu mahānubhāva<BR>
         manussabhūtā yam akāsi puññaṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 756 ||</b><BR>
<b>Vv_IV,7[=45].8-11</b>  Abhikkantena vaṇṇena . . . pe . . .<BR>
         yassa kammass'; idaṃ phalaṃ:  <b>|| 757-760 ||</b><BR>
<b>Vv_IV,7[=45].12</b>       Nīluppalahatthakam ahaṃ adāsiṃ<BR>
         bhikkhuno piṇḍāya carantassa<BR>
         Esikānaṃ unnatasmiṃ<BR>
         nagaravare Paṇṇakate ramme.  <b>|| 761 ||</b><BR>
<b>Vv_IV,7[=45].13-14 </b> Tena m'; etādiso vaṇṇo . . . pe . . .<BR>
         vaṇṇo ca me sabbadisā pabhāsatī ti.<BR>
      (=  vv. 6-7 above)  <b>|| 762-763 ||</b><BR>
<b>Vv_IV,7[=45].15-18 </b> Abhikkantena vaṇṇena . . . pe . . .<BR>
         yassa kammass'; idaṃ phalaṃ:<BR>
     (= vv. 1-4 above)  <b>|| 764-767 ||</b><BR>
<b>Vv_IV,7[=45].19</b>       Odātamūlakaṃ harītapattaṃ<BR>
         udakasmiṃ sare jātam ahaṃ adāsiṃ<BR>
         Esikānaṃ unnatasmiṃ<BR>
         nagaravare Paṇṇakate ramme.  <b>|| 768 ||</b><BR>
<b>Vv_IV,7[=45].20-21 </b>    Tena m'; etādiso vaṇṇo . . . pe . . .<BR>
         vaṇṇo ca me sabbadisā pabhāsatī ti.<BR>
      (=  vv. 6-7 above)  <b>|| 769-770 ||</b><BR>
<b>Vv_IV,7[=45].22-25 </b> Abhikkantena vaṇṇena . . . pe . . .<BR>
      yassa kammass'; idam phalam:<BR>
      (=  vv. 1-4 above)  <b>|| 771-774 ||</b><BR>
<b>Vv_IV,7[=45].26</b>       Ahaṃ Sumanā sumanassa sumanamakuḷāni<BR>
         dantavaṇṇāni ahaṃ adāsiṃ<BR>
         bhikkhuno piṇḍāya carantassa<BR>
         Esikānaṃ unnatasmiṃ<BR>
         nagaravare Paṇṇakate ramme.  <b>|| 775 ||</b><BR>
<BR>
<BR>
<b>[page 067]</b><BR>
<i>67                                  Mañjeṭṭhakavagga</i><BR>
<b>Vv_IV,7[=45].27-28 </b> Tena m'; etādiso vaṇṇo . . . pe . . .<BR>
         vaṇṇo ca me sabbadisā pabhāsatī ti.<BR>
      (=  vv. 6-7 above)  <b>|| 776-777 ||</b><BR>
                               Caturitthivimānaṃ<BR>
<BR>
                              <b>46 Ambavimānavatthu</b><BR>
<b>Vv_IV,8[=46].1</b>    Dibban te ambavanaṃ rammaṃ pāsād'; ettha mahallako<BR>
     nānāturiyasaṅghuṭṭho accharāgaṇaghosito.  <b>|| 778 ||</b><BR>
<b>Vv_IV,8[=46].2</b>    Padīpo c'; ettha jalati niccaṃ sovaṇṇayo mahā<BR>
     dussaphalehi rukkhehi samantā parivārito.  <b>|| 779 ||</b><BR>
<b>Vv_IV,8[=46].3</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 780 ||</b><BR>
<b>Vv_IV,8[=46].4</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 781 ||</b><BR>
<b>Vv_IV,8[=46].5</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 782 ||</b><BR>
<b>Vv_IV,8[=46].6</b>        Ahaṃ manussesu manussabhūtā<BR>
         purimāya jātiyā manussaloke<BR>
     vihāraṃ saṅghassa kāresiṃ ambehi parivāritaṃ.  <b>|| 783 ||</b><BR>
<b>Vv_IV,8[=46].7</b>    Pariyosite vihāre kārente niṭṭhite mahe<BR>
     ambe acchādayitvāna katvā dussamaye phale,  <b>|| 784 ||</b><BR>
<b>Vv_IV,8[=46].8</b>    Padīpaṃ tattha jāletvā bhojayitvā gaṇuttamaṃ<BR>
     niyyādesiṃ taṃ saṅghassa pasannā sehi pāṇihi. <b>|| 785 ||</b><BR>
<b>Vv_IV,8[=46].9</b>    Tena me ambavanaṃ rammaṃ pāsād'; ettha mahallako<BR>
     nānāturiyasaṅghuṭṭho accharāgaṇaghosito.  <b>|| 786 ||</b><BR>
<BR>
<BR>
<b>[page 068]</b><BR>
<i>68                                  Itthivimāna</i><BR>
<b>Vv_IV,8[=46].10</b>   Padīpo c'; ettha jalati niccaṃ sovaṇṇayo mahā<BR>
     dussaphalehi rukkhehi samantā parivārito.  <b>|| 787 ||</b><BR>
<b>Vv_IV,8[=46].11</b>   Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 788 ||</b><BR>
<b>Vv_IV,8[=46].12</b>       Akkhāmi te bhikkhu mahānubhāva<BR>
         manussabhūtā yam akāsi puññaṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 789 ||</b><BR>
                                  Ambavimānaṃ<BR>
<BR>
                              <b>47 Pītavimānavatthu</b><BR>
<b>Vv_IV,9[=47].1</b>    Pītavatthe pītadhaje pītālaṅkārabhūsite<BR>
     pītacandanalittaṅge pītuppalamālinī, <b>|| 790 ||</b><BR>
<b>Vv_IV,9[=47].2</b>    Pītapāsādasayane pītāsane pītabhājane<BR>
     pītachatte pītarathe pītasse pītavījane, <b>|| 791 ||</b><BR>
<b>Vv_IV,9[=47].3</b>    Kiṃ kammam akarī bhadde pubbe mānusake bhave<BR>
     devate pucchitācikkha kissa kammass'; idaṃ phalan ti.  <b>|| 792 ||</b><BR>
<b>Vv_IV,9[=47].4</b>    Kosātakī nāma lat'; atthi bhante tittikā anabhijjhitā<BR>
     tassā cattāri pupphāni thūpaṃ abhihariṃ ahaṃ.  <b>|| 793 ||</b><BR>
<b>Vv_IV,9[=47].5</b>    Satthu sarīraṃ uddissa vippasannena cetasā<BR>
     nāssa maggaṃ avekkhissaṃ na taggamanasā satī.  <b>|| 794 ||</b><BR>
<b>Vv_IV,9[=47].6</b>    Tato maṃ avadhī gāvī thūpaṃ appattamānasaṃ<BR>
     tañ cāhaṃ abhisañceyyaṃ bhiyyo nūna ito siyā.  <b>|| 795 ||</b><BR>
<b>Vv_IV,9[=47].7</b>    Tena kammena devinda Maghavā devakuñjara<BR>
     pahāya mānusaṃ dehaṃ tava sahavyatam āgatā ti.  <b>|| 796 ||</b><BR>
<BR>
<BR>
<b>[page 069]</b><BR>
<i>69                                  Mañjeṭṭhakavagga</i><BR>
<b>Vv_IV,9[=47].8</b>    Idaṃ sutvā Tidasādhipati Maghavā devakuñjaro<BR>
     Tāvatiṃse pasādento Mātaliṃ etad abravi: <b>|| 797 ||</b><BR>
<b>Vv_IV,9[=47].9</b>    Passa Mātali accheraṃ cittaṃ kammaphalaṃ idaṃ<BR>
     appakam pi kataṃ deyyaṃ puññaṃ hoti mahapphalaṃ.  <b>|| 798 ||</b><BR>
<b>Vv_IV,9[=47].10</b>   Natthi citte pasannamhi appakā nāma dakkhiṇā<BR>
     tathāgate vā sambuddhe atha vā tassa sāvake.  <b>|| 799 ||</b><BR>
<b>Vv_IV,9[=47].11</b>   Ehi Mātali amhe pi bhiyyo bhiyyo mahemase<BR>
     tathāgatassa dhātuyo sukho puññānam uccayo.  <b>|| 800 ||</b><BR>
<b>Vv_IV,9[=47].12</b>   Tiṭṭhante nibbute cāpi same citte samaṃ phalaṃ<BR>
     cetopaṇidhihetu hi sattā gacchanti suggatiṃ.  <b>|| 801 ||</b><BR>
<b>Vv_IV,9[=47].13</b>   Bahunnaṃ vata atthāya uppajjanti tathāgatā<BR>
     yattha kāraṃ karitvāna saggaṃ gacchanti dāyakā ti.  <b>|| 802 ||</b><BR>
                                  Pītavimānaṃ<BR>
<BR>
                              <b>48 Ucchuvimānavatthu</b><BR>
<b>Vv_IV,10[=48].1</b>        Obhāsayitvā paṭhaviṃ sadevakaṃ<BR>
         atirocasi candimasūriyā viya<BR>
         siriyā ca vaṇṇena yasena tejasā<BR>
         Brahmā va deve Tidase sa-h-Indake. <b>|| 803 ||</b><BR>
<BR>
<BR>
<b>[page 070]</b><BR>
<i>70                                  Itthivimāna</i><BR>
<b>Vv_IV,10[=48].2</b>        Pucchāmi taṃ uppalamāladhārinī<BR>
         āveḷinī kañcanasannibhattace<BR>
         alaṅkate uttamavatthadhārinī<BR>
         kā tvaṃ subhe devate vandase mamaṃ. <b>|| 804 ||</b><BR>
<b>Vv_IV,10[=48].3</b>        Kiṃ tvaṃ pure kammam akāsi attanā<BR>
         manussabhūtā purimāya jātiyā<BR>
         dānaṃ suciṇṇaṃ atha sīlasaññamaṃ<BR>
         kenūpapannā sugatiṃ yasassinī<BR>
         devate pucchitācikkha kissa kammass'; idaṃ phalan ti. <b>|| 805 ||</b><BR>
<b>Vv_IV,10[=48].4</b>        Idāni bhante imam eva gāmaṃ<BR>
         piṇḍāya amhāka gharaṃ upāgami<BR>
         tato te ucchussa adāsi khaṇḍikaṃ<BR>
         pasannacittā atulāya pītiyā.  <b>|| 806 ||</b><BR>
<b>Vv_IV,10[=48].5</b>        Sassu ca pacchā anuyuñjate mamaṃ:<BR>
         kahan nu ucchuṃ vadhuke avākiri.<BR>
         Na chaḍḍitaṃ no pana khāditaṃ mayā<BR>
         santassa bhikkhussa sayaṃ adās'; ahaṃ. <b>|| 807 ||</b><BR>
<b>Vv_IV,10[=48].6</b>        Tuyhaṃ nv idaṃ issariyaṃ atho mama,<BR>
         iti ssā sassu paribhāsate mamaṃ<BR>
         leḍḍuṃ gahetvā pahāraṃ adāsi me<BR>
         tato cutā kālakatāmhi devatā.  <b>|| 808 ||</b><BR>
<b>Vv_IV,10[=48].7</b>        Tad eva kammaṃ kusalaṃ kataṃ mayā<BR>
         sukhañ ca kammaṃ anubhomi attanā<BR>
         devehi saddhiṃ paricārayām'; ahaṃ<BR>
         modām'; ahaṃ kāmaguṇehi pañcahi.  <b>|| 809 ||</b><BR>
<b>Vv_IV,10[=48].8</b>        Tad eva kammaṃ kusalaṃ kataṃ mayā<BR>
         sukhañ ca kammaṃ anubhomi attanā<BR>
         devindaguttā Tidasehi rakkhitā<BR>
         samappitā kāmaguṇehi pañcahi.  <b>|| 810 ||</b><BR>
<b>Vv_IV,10[=48].9</b>        Etādisaṃ puññaphalaṃ anappakaṃ<BR>
         mahāvipākā mama ucchudakkhiṇā<BR>
         devehi saddhiṃ paricārayām'; ahaṃ<BR>
         modām'; ahaṃ kāmaguṇehi pañcahi.  <b>|| 811 ||</b><BR>
<b>Vv_IV,10[=48].10</b>       Etādisaṃ puññaphalaṃ anappakaṃ<BR>
         mahājutīkā mama ucchudakkhiṇā<BR>
         devindaguttā Tidasehi rakkhitā<BR>
         sahassanetto-r-iva Nandane vane.  <b>|| 812 ||</b><BR>
<BR>
<BR>
<b>[page 071]</b><BR>
<i>71                                  Mañjeṭṭhakavagga</i><BR>
<b>Vv_IV,10[=48].11</b>       Tuvañ ca bhante anukampakaṃ viduṃ<BR>
         upecca vandiṃ kusalañ ca pucchisaṃ<BR>
         tato te ucchussa adāsi khaṇḍikaṃ<BR>
         pasannacittā atulāya pītiyā ti.  <b>|| 813 ||</b><BR>
                                 Ucchuvimānaṃ<BR>
<BR>
                             <b>49 Vandanavimānavatthu</b><BR>
<b>Vv_IV,11[=49].1</b>    Abhikkantena vaṇṇena yā tvaṃ tiṭṭhasi devate<BR>
     obhāsentī disā sabbā osadhī viya tārakā,  <b>|| 814 ||</b><BR>
<b>Vv_IV,11[=49].2</b>   Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 815 ||</b><BR>
<BR>
<BR>
<b>[page 072]</b><BR>
<i>72                                  Itthivimāna</i><BR>
<b>Vv_IV,11[=49].3</b>        Pucchāmi taṃ devi mahānubhāve<BR>
         manussabhūtā kim akāsi puññaṃ<BR>
         kenāsi evaṃ jalitānubhāvā<BR>
         vaṇṇo ca te sabbadisā pabhāsatī ti.  <b>|| 816 ||</b><BR>
<b>Vv_IV,11[=49].4</b>    Sā devatā attamanā Moggallānena pucchitā<BR>
     pañhaṃ puṭṭhā viyākāsi yassa kammass'; idaṃ phalaṃ:  <b>|| 817 ||</b><BR>
<b>Vv_IV,11[=49].5</b>        Ahaṃ manussesu manussabhūtā<BR>
         disvāna samaṇe sīlavante<BR>
         pādāni vanditva manaṃ pasādayiṃ<BR>
         vittā c'; ahaṃ añjalikaṃ akāsiṃ.  <b>|| 818 ||</b><BR>
<b>Vv_IV,11[=49].6</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 819 ||</b><BR>
<b>Vv_IV,11[=49].7</b>       Akkhāmi te bhikkhu mahānubhāva<BR>
         manussabhūtā yam akāsi puññaṃ<BR>
         ten'; amhi evaṃ jalitānubhāvā<BR>
         vaṇṇo ca me sabbadisā pabhāsatī ti.  <b>|| 820 ||</b><BR>
                                 Vandanavimānaṃ<BR>
<BR>
                            <b>50 Rajjumālāvimānavatthu</b><BR>
<b>Vv_IV,12[=50].1</b>    Abhikkantena vaṇṇena yā tvaṃ tiṭṭhasi devate<BR>
     hatthe pāde ca viggayha naccasi suppavādite.  <b>|| 821 ||</b><BR>
<b>Vv_IV,12[=50].2</b>    Tassā te naccamānāya aṅga-m-aṅgehi sabbaso<BR>
     dibbā saddā niccharanti savanīyā manoramā.  <b>|| 822 ||</b><BR>
<b>Vv_IV,12[=50].3</b>    Tassā te naccamānāya aṅga-m-aṅgehi sabbaso<BR>
     dibbā gandhā pavāyanti sucigandhā manoramā.  <b>|| 823 ||</b><BR>
<b>Vv_IV,12[=50].4</b>    Vivattamānā kāyena yā veṇīsu pilandhanā<BR>
     tesaṃ suyyati nigghoso turiye pañcaṅgike yathā.  <b>|| 824 ||</b><BR>
<b>Vv_IV,12[=50].5</b>    Vaṭamsakā vātadhutā vātena sampakampitā<BR>
     tesaṃ suyyati nigghoso turiye pañcaṅgike yathā.  <b>|| 825 ||</b><BR>
<b>Vv_IV,12[=50].6</b>    Yā pi te sirasmiṃ mālā sucigandhā manoramā<BR>
     vāti gandho disā sabbā rukkho mañjūsako yathā.  <b>|| 826 ||</b><BR>
<BR>
<BR>
<b>[page 073]</b><BR>
<i>73                                  Mañjeṭṭhakavagga</i><BR>
<b>Vv_IV,12[=50].7</b>    Ghāyase taṃ sucigandhaṃ rūpaṃ passasi amānusaṃ<BR>
     devate pucchitācikkha kissa kammass'; idaṃ phalan ti.  <b>|| 827 ||</b><BR>
<b>Vv_IV,12[=50].8</b>    Dāsī ahaṃ pure āsiṃ Gayāyaṃ brāhmaṇass'; ahaṃ<BR>
     appapuññā alakkhikā Rajjumālā ti maṃ vidū. <b>|| 828 ||</b><BR>
<b>Vv_IV,12[=50].9</b>    Akkosānaṃ vadhānañ ca tajjanāya ca ukkatā<BR>
     kuṭaṃ gahetvā nikkhamma gacchiṃ udakahāriyā. <b>|| 829 ||</b><BR>
<b>Vv_IV,12[=50].10</b>   Vipathe kuṭaṃ nikkhipitvā vanasaṇḍaṃ upāgamiṃ:<BR>
     idh'; evāhaṃ marissāmi kvattho pi jīvitena me.  <b>|| 830 ||</b><BR>
<b>Vv_IV,12[=50].11</b>   Daḷhaṃ pāsaṃ karitvāna āsumbhitvāna pādape<BR>
     tato disā vilokesiṃ: ko nu kho vanam assito. <b>|| 831 ||</b><BR>
<b>Vv_IV,12[=50].12</b>   Tatth'; addasāsiṃ sambuddhaṃ sabbalokahitaṃ muniṃ<BR>
     nisinnaṃ rukkhamūlasmiṃ jhāyantaṃ akutobhayaṃ.  <b>|| 832 ||</b><BR>
<b>Vv_IV,12[=50].13</b>   Tassā me ahu saṃvego abbhuto lomahaṃsano:<BR>
     ko nu kho vanam assito manusso udāhu devatā.  <b>|| 833 ||</b><BR>
<b>Vv_IV,12[=50].14</b>   Pāsādikaṃ pasādanīyaṃ vanā nibbanam āgataṃ<BR>
     disvā mano me pasīdi, nāyaṃ yādisak'; īdiso. <b>|| 834 ||</b><BR>
<b>Vv_IV,12[=50].15</b>   Guttindriyo jhānarato abahiggatamānaso<BR>
     hito sabbassa lokassa buddho so 'yaṃ bhavissati.  <b>|| 835 ||</b><BR>
<b>Vv_IV,12[=50].16</b>   Bhayabheravo durāsado sīho va guham assito<BR>
     dullabhāyaṃ dassanāya pupphaṃ odumbaraṃ yathā.  <b>|| 836 ||</b><BR>
<b>Vv_IV,12[=50].17</b>   So maṃ mudūhi vācāhi ālapitvā tathāgato<BR>
     Rajjumāle ti maṃ voca saraṇaṃ gaccha tathāgataṃ.  <b>|| 837 ||</b><BR>
<b>Vv_IV,12[=50].18</b>   Tāhaṃ giraṃ suṇitvāna nelaṃ atthavatiṃ suciṃ<BR>
     saṇhaṃ muduñ ca vagguñ ca sabbasokāpanūdanaṃ. <b>|| 838 ||</b><BR>
<b>Vv_IV,12[=50].19</b>   Kallacittañ ca maṃ ñatvā pasannaṃ suddhamānasaṃ<BR>
     hito sabbassa lokassa anusāsi tathāgato.  <b>|| 839 ||</b><BR>
<b>Vv_IV,12[=50].20</b>   Idaṃ dukkhan ti maṃ voca ayaṃ dukkhassa sambhavo<BR>
     ayaṃ nirodho maggo ca añjaso amatogadho.  <b>|| 840 ||</b><BR>
<b>Vv_IV,12[=50].21</b>   Anukampakassa kusalassa ovādamhi ahaṃ ṭhitā<BR>
     ajjhagā amataṃ santiṃ nibbānaṃ padam accutaṃ.  <b>|| 841 ||</b><BR>
<b>Vv_IV,12[=50].22</b>   Sāhaṃ avaṭṭhitā pemā dassane avikampinī<BR>
     mūlajātāya saddhāya dhītā buddhassa orasā.  <b>|| 842 ||</b><BR>
<BR>
<BR>
<b>[page 074]</b><BR>
<i>74                                  Itthivimāna</i><BR>
<b>Vv_IV,12[=50].23</b>   Sāhaṃ ramāmi kīḷāmi modāmi akutobhayā<BR>
     dibbaṃ mālaṃ dhārayāmi pivāmi madhu maddavaṃ. <b>|| 843 ||</b><BR>
<b>Vv_IV,12[=50].24</b>   Saṭṭhi turiyasahassāni paṭibodhaṃ karonti me:<BR>
     Ālambo Gaggaro Bhīmo Sadhuvādī ca Saṃsayo  <b>|| 844 ||</b><BR>
<b>Vv_IV,12[=50].25</b>   Pokkharo ca Suphasso ca Vīṇāmokkhā ca nāriyo<BR>
     Nandā c'; eva Sunandā ca Soṇadinnā Sucimhitā  <b>|| 845 ||</b><BR>
<b>Vv_IV,12[=50].26</b>   Alambusā Missakesī ca Puṇḍarīkātidāruṇī<BR>
     Eṇiphassā Suphassā ca Subhaddā Muduvādinī  <b>|| 846 ||</b><BR>
<b>Vv_IV,12[=50].27</b>   Etā c'; aññā ca seyyāse accharānaṃ pabodhikā<BR>
     tā maṃ kālen'; upāgantvā abhibhāsanti devatā:  <b>|| 847 ||</b><BR>
<b>Vv_IV,12[=50].28</b>   Handa naccāma gāyāma handa taṃ ramayāmase<BR>
     na-y-idaṃ akatapuññānaṃ katapuññānam ev'; idaṃ.  <b>|| 848 ||</b><BR>
<b>Vv_IV,12[=50].29</b>   Asokaṃ Nandanaṃ rammaṃ Tidasānaṃ mahāvanaṃ<BR>
     sukhaṃ akatapuññānaṃ idha natthi parattha ca<BR>
     sukhañ ca katapuññānaṃ idha c'; eva parattha ca.  <b>|| 849 ||</b><BR>
<b>Vv_IV,12[=50].30</b>   Tesaṃ sahavyakāmānaṃ kattabbaṃ kusalaṃ bahuṃ<BR>
     katapuññā hi modanti sagge bhogasamaṅgino.  <b>|| 850 ||</b><BR>
<b>Vv_IV,12[=50].31</b>   Bahunnaṃ vata atthāya uppajjanti tathāgatā<BR>
     dakkhiṇeyyā manussānaṃ puññakkhettānam ākarā<BR>
     yattha kāraṃ karitvāna sagge modanti dāyakā ti.  <b>|| 851 ||</b><BR>
                               Rajjumālāvimānaṃ<BR>
<BR>
<BR>
<b>[page 075]</b><BR>
<i>75                                  Mañjeṭṭhakavagga</i><BR>
[FOOTNOTES]<BR>
<BR>
<BR>
<b>[page 076]</b><BR>
<i>76                                  Itthivimāna</i><BR>
     Tass'; uddānaṃ:<BR>
     Mañjeṭṭhā Pabhassarā nāgā Alomā kañjikadāyikā<BR>
     vihāra-caturitthambā pītā ucchu-vandana-Rajjumālā;<BR>
     vaggo tena pavuccatī ti.<BR>
                   Itthivimāne catuttho vaggo<BR>
                   MAÑJEṬṬHAKAVAGGO CATUTTHO<BR>
<BR>
<BR>
<b>[page 077]</b><BR>
<i>                                      77</i><BR>
                                2 PURISAVIMĀNA<BR>
                               V-MAHĀRATHAVAGGA<BR>
                        <b>51 Maṇḍūkadevaputtavimānavatthu</b><BR>
<b>Vv_V,1[=51].1</b>    Ko me vandati pādāni iddhiyā yasasā jalaṃ<BR>
     abhikkantena vaṇṇena sabbā obhāsayaṃ disā ti.  <b>|| 852 ||</b><BR>
<b>Vv_V,1[=51].2</b>    Maṇḍūko 'haṃ pure āsiṃ udake vārigocaro<BR>
     tava dhammaṃ suṇantassa avadhī vacchapālako.  <b>|| 853 ||</b><BR>
<b>Vv_V,1[=51].3</b>    Muhuttaṃ cittappasādassa iddhiṃ passa yasañ ca me<BR>
     ānubhāvañ ca me passa vaṇṇaṃ passa jutiñ ca me:  <b>|| 854 ||</b><BR>
<b>Vv_V,1[=51].4</b>    Ye ca te dīgham addhānaṃ dhammaṃ assosuṃ Gotama<BR>
     pattā te acalaṭṭhānaṃ yattha gantvā na socare ti.  <b>|| 855 ||</b><BR>
                            Maṇḍūkadevaputtavimānaṃ<BR>
<BR>
                             <b>52 Revatīvimānavatthu</b><BR>
<b>Vv_V,2[=52].1</b>    Cirappavāsiṃ purisam dūrato sotthim āgataṃ<BR>
     ñātimittā suhajjā ca abhinandanti āgataṃ.  <b>|| 856 ||</b><BR>
<BR>
<BR>
<b>[page 078]</b><BR>
<i>78                                  Purisavimāna</i><BR>
<b>Vv_V,2[=52].2</b>    Tath'; eva katapuññam pi asmā lokā paraṃ gataṃ<BR>
     puññāni paṭigaṇhanti piyaṃ ñātī va āgataṃ.  <b>|| 857 ||</b><BR>
<b>Vv_V,2[=52].3</b>        Uṭṭhehi Revate supāpadhamme<BR>
         āparutaṃ dvāraṃ adānasīle<BR>
         nessāma taṃ yattha thunanti duggatā<BR>
         samappitā nerayikā dukkhenā ti. <b>|| 858 ||</b><BR>
<b>Vv_V,2[=52].4</b>        Icc eva vatvāna Yamassa dūtā<BR>
         te dve yakkhā lohitakkhā brahantā<BR>
         paccekabāhāsu gahetvā Revatiṃ<BR>
         pakkāmayuṃ devagaṇassa santike.  <b>|| 859 ||</b><BR>
<b>Vv_V,2[=52].5</b>        Ādiccavaṇṇaṃ ruciraṃ pabhassaraṃ<BR>
         vyamhaṃ subhaṃ kañcanajālachannaṃ<BR>
         kass'; etam ākiṇṇajanaṃ vimānaṃ<BR>
         suriyassa raṃsī-r-iva jotamānaṃ.  <b>|| 860 ||</b><BR>
<b>Vv_V,2[=52].6</b>        Nārīgaṇā candanasāralittā<BR>
         ubhato vimānaṃ upasobhayanti<BR>
         taṃ dissati suriyasamānavaṇṇaṃ<BR>
         ko modati saggappatto vimāne ti.  <b>|| 861 ||</b><BR>
<b>Vv_V,2[=52].7</b>        Bārāṇasiyaṃ Nandiyo nāmāsi upāsako<BR>
         amaccharī dānapatī vadaññū;<BR>
         tass'; etam ākiṇṇajanaṃ vimānaṃ<BR>
         suriyassa raṃsī-r-iva jotamānaṃ.  <b>|| 862 ||</b><BR>
<b>Vv_V,2[=52].8</b>        Nārīgaṇā candanasāralittā<BR>
         ubhato vimānaṃ upasobhayanti<BR>
         taṃ dissati suriyasamānavaṇṇaṃ<BR>
         so modati saggappatto vimāne ti.  <b>|| 863 ||</b><BR>
<b>Vv_V,2[=52].9</b>        Nandiyassāhaṃ bhariyā<BR>
         agārinī sabbakulassa issarā<BR>
         bhattu vimāne ramissāmi dān'; ahaṃ<BR>
         na patthaye nirayaṃ dassanāyā ti. <b>|| 864 ||</b><BR>
<b>Vv_V,2[=52].10</b>       Eso te nirayo supāpadhamme<BR>
         puññaṃ tayā akataṃ jīvaloke<BR>
         na hi maccharī rosako pāpadhammo<BR>
         saggūpagānaṃ labhati sahavyatan ti.  <b>|| 865 ||</b><BR>
<b>Vv_V,2[=52].11</b>   Kin nu gūthañ ca muttañ ca asucī paṭidissati<BR>
     duggandhaṃ kim idaṃ mīḷhaṃ kim etaṃ upavāyatī ti. <b>|| 866 ||</b><BR>
<b>Vv_V,2[=52].12</b>   Esa Saṃsavako nāma gambhīro sataporiso<BR>
     yattha vassasahassāni tuvaṃ paccasi Revate ti.  <b>|| 867 ||</b><BR>
<BR>
<BR>
<b>[page 079]</b><BR>
<i>79                                  Mahārathavagga</i><BR>
<b>Vv_V,2[=52].13</b>   Kin nu kāyena vācāya manasā dukkataṃ kataṃ<BR>
     kena Saṃsavako laddho gambhīro sataporiso ti. <b>|| 868 ||</b><BR>
<b>Vv_V,2[=52].14</b>   Samaṇe brāhmaṇe cāpi aññe vā pi vanibbake<BR>
     musāvādena vañcesi taṃ pāpaṃ pakataṃ tayā.  <b>|| 869 ||</b><BR>
<b>Vv_V,2[=52].15</b>   Tena Saṃsavako laddho gambhīro sataporiso<BR>
     tattha vassasahassāni tuvaṃ paccasi Revate.  <b>|| 870 ||</b><BR>
<b>Vv_V,2[=52].16</b>       Hatthe pi chindanti atho pi pāde<BR>
         kaṇṇe pi chindanti atho pi nāsaṃ<BR>
         atho pi kākoḷagaṇā samecca<BR>
         saṅgamma khādanti viphandamānan ti.  <b>|| 871 ||</b><BR>
<b>Vv_V,2[=52].17</b>   Sādhu kho maṃ paṭinetha kāhāmi kusalaṃ bahuṃ<BR>
     dānena samacariyāya saññamena damena ca<BR>
     yaṃ katvā sukhitā honti na ca pacchānutappare ti.  <b>|| 872 ||</b><BR>
<b>Vv_V,2[=52].18</b>   Pure tvaṃ pamajjitvā idāni paridevasi<BR>
     sayaṃ katānaṃ kammānaṃ vipākaṃ anubhossasī ti. <b>|| 873 ||</b><BR>
<b>Vv_V,2[=52].19</b>       Ko devalokato manussalokaṃ<BR>
         gantvāna puṭṭho me evaṃ vadeyya:<BR>
         nikkhittadaṇḍesu dadātha dānaṃ<BR>
         acchādanaṃ sayanam ath'; annapānaṃ<BR>
         na hi maccharī rosako pāpadhammo<BR>
         saggūpagānaṃ labhati sahavyatan ti.  <b>|| 874 ||</b><BR>
<b>Vv_V,2[=52].20</b>   Sāhaṃ nūna ito gantvā yoniṃ laddhāna mānusiṃ<BR>
     vadaññū sīlasampannā kāhāmi kusalaṃ bahuṃ<BR>
     dānena samacariyāya saññamena damena ca.  <b>|| 875 ||</b><BR>
<b>Vv_V,2[=52].21</b>   Ārāmāni ca ropissaṃ dugge saṅkamanāni ca<BR>
     papañ ca udapānañ ca vippasannena cetasā.  <b>|| 876 ||</b><BR>
<b>Vv_V,2[=52].22</b>   Cātuddasiṃ pañcadasiṃ yā ca pakkhassa aṭṭhamī<BR>
     pāṭihāriyapakkhañ ca aṭṭhaṅgasusamāgataṃ  <b>|| 877 ||</b><BR>
<b>Vv_V,2[=52].23</b>   Uposathaṃ upavasissaṃ sadā sīlesu saṃvutā<BR>
     na ca dāne pamajjissaṃ sāmaṃ diṭṭhaṃ idaṃ mayā ti.  <b>|| 878 ||</b><BR>
<b>Vv_V,2[=52].24</b>   Icc evaṃ vippalapantiṃ phandamānaṃ tato tato<BR>
     khipiṃsu niraye ghore uddhapādaṃ avaṃsiraṃ.  <b>|| 879 ||</b><BR>
<b>Vv_V,2[=52].25</b>       Ahaṃ pure maccharinī ahosiṃ<BR>
         paribhāsikā sumaṇabrāhmaṇānaṃ<BR>
         vitathena sāmikaṃ vañcayitvā<BR>
         paccām'; ahaṃ niraye ghorarūpe ti.  <b>|| 880 ||</b><BR>
                                 Revatīvimānaṃ<BR>
<BR>
<BR>
<b>[page 080]</b><BR>
<i>80                                  Purisavimāna</i><BR>
                         <b>53 Chattamāṇavakavimānavatthu</b><BR>
<b>Vv_V,3[=53].1</b>        Yo vadataṃ pavaro manujesu<BR>
         Sakyamunī bhagavā katakicco<BR>
         pāragato balaviriya-samaṅgī<BR>
         taṃ sugataṃ saraṇattham upehi.  <b>|| 881 ||</b><BR>
<b>Vv_V,3[=53].2</b>        Rāgavirāgam anejam asokaṃ<BR>
         dhammam asaṅkhatam appaṭikūlaṃ<BR>
         madhuram imaṃ paguṇaṃ suvibhattaṃ<BR>
         dhammam imaṃ saraṇattham upehi.  <b>|| 882 ||</b><BR>
<BR>
<BR>
<b>[page 081]</b><BR>
<i>81                                  Mahārathavagga</i><BR>
<b>Vv_V,3[=53].3</b>        Yattha ca dinnamahapphalam āhu<BR>
         catusu sucīsu purisayugesu<BR>
         aṭṭha ca puggaladhammadasā te<BR>
         saṅgham imaṃ saraṇattham upehi.  <b>|| 883 ||</b><BR>
<b>Vv_V,3[=53].4</b>       Na tathā tapati nabhasmiṃ suriyo<BR>
         cando ca na bhāsati na phusso<BR>
         yathātulam idaṃ mahappabhāsaṃ<BR>
         ko nu tvaṃ Tidivā mahiṃ upāgā. <b>|| 884 ||</b><BR>
<b>Vv_V,3[=53].5</b>        Chindati ca raṃsi pabhaṅkarassa<BR>
         sādhikavīsativojanāni ābhā<BR>
         rattim pi ca yathā divaṃ karoti<BR>
         parisuddhaṃ vimalaṃ subhaṃ vimānaṃ.  <b>|| 885 ||</b><BR>
<b>Vv_V,3[=53].6</b>        Bahupadumavicitrapuṇḍarīkaṃ<BR>
         vokiṇṇaṃ kusumehi nekacittaṃ<BR>
         arajavirajahemajālacchannaṃ<BR>
         ākāse tapati yathā pi suriyo. <b>|| 886 ||</b><BR>
<b>Vv_V,3[=53].7</b>        Rattambarapītavāsasāhi<BR>
         agarupiyaṅgucandanussadāhi<BR>
         kañcanatanusannibhattacāhi<BR>
         paripūraṃ gaganaṃ va tārakāhi.  <b>|| 887 ||</b><BR>
<b>Vv_V,3[=53].8</b>        Naranāriyo bahuk'; ettha nekavaṇṇā<BR>
         kusumavibhūsitābharaṇ'; ettha sumanā<BR>
         anilapamuñcitā pavanti surabhiṃ.<BR>
         tapanīyavitatā suvaṇṇacchādanā. <b>|| 888 ||</b><BR>
<b>Vv_V,3[=53].9</b>        Kissa saṃyamassa ayaṃ vipāko<BR>
         kenāsi kammaphalen'; idhūpapanno<BR>
         yathā ca te adhigatam idaṃ vimānaṃ<BR>
         tad anupadaṃ avacāsi iṅgha puṭṭho ti.  <b>|| 889 ||</b><BR>
<b>Vv_V,3[=53].10</b>       Yam idha pathe samecca māṇavena<BR>
         satthānusāsi anukampamāno<BR>
         tava ratanavarassa dhammaṃ sutvā<BR>
         karissāmī ti ca bravittha Chatto,  <b>|| 890 ||</b><BR>
<b>Vv_V,3[=53].11</b>       Jinavarapavaraṃ upemi saraṇaṃ<BR>
         dhammañ cāpi tath'; eva bhikkhusaṅghaṃ,<BR>
         no ti paṭhamaṃ avocāhaṃ bhante<BR>
         pacchā te vacanaṃ tath'; ev'; akāsiṃ.  <b>|| 891 ||</b><BR>
<b>Vv_V,3[=53].12</b>   Mā ca pāṇavadhaṃ vividhaṃ carassu asuciṃ<BR>
     na hi pāṇesu asaññataṃ avaṇṇayiṃsu sappaññā-<BR>
         no ti paṭhamaṃ avocāhaṃ bhante<BR>
         pacchā te vacanaṃ tath'; ev'; akāsiṃ.  <b>|| 892 ||</b><BR>
<BR>
<BR>
<b>[page 082]</b><BR>
<i>82                                  Purisavimāna</i><BR>
<b>Vv_V,3[=53].13</b>       Mā ca parajanassa rakkhitam pi<BR>
         ādātabbam amaññittha adinnaṃ<BR>
         no ti paṭhamaṃ avocāhaṃ bhante<BR>
         pacchā te vacanaṃ tath'; ev'; akāsiṃ.  <b>|| 893 ||</b><BR>
<b>Vv_V,3[=53].14</b>       Mā ca parajanassa rakkhitāyo<BR>
         parabhariyā agamā anariyam etaṃ<BR>
         no ti paṭhamaṃ avocāhaṃ bhante<BR>
         pacchā te vacanaṃ tath'; ev'; akāsiṃ.  <b>|| 894 ||</b><BR>
<b>Vv_V,3[=53].15</b>       Mā ca vitathaṃ aññathā abhāṇi<BR>
         na hi musāvādaṃ avaṇṇayiṃsu sapaññā<BR>
         no ti paṭhamaṃ avocāhaṃ bhante<BR>
         pacchā te vacanaṃ tath'; ev'; akāsiṃ.  <b>|| 895 ||</b><BR>
<b>Vv_V,3[=53].16</b>       Yena ca purisassa apeti saññā<BR>
         taṃ majjaṃ parivajjayassu sabbaṃ<BR>
         no ti paṭhamaṃ avocāhaṃ bhante<BR>
         pacchā te vacanaṃ tath'; ev'; akāsiṃ.  <b>|| 896 ||</b><BR>
<b>Vv_V,3[=53].17</b>       Svāhaṃ idha pañca sikkhā karitvā<BR>
         paṭipajjitvā tathāgatassa dhamme<BR>
         dvepatham agamāsiṃ coramajjhe<BR>
         te maṃ tattha vadhiṃsu bhogahetu.  <b>|| 897 ||</b><BR>
<b>Vv_V,3[=53].18</b>       Ettakam idaṃ anussarāmi kusalaṃ<BR>
         tato paraṃ na me vijjati aññaṃ<BR>
         tena sucaritena kammunāhaṃ<BR>
         upapanno Tidivesu kāmakāmī.  <b>|| 898 ||</b><BR>
<b>Vv_V,3[=53].19</b>       Passa khaṇamuhuttasaññamassa<BR>
         anudhammapaṭipattiyā vipākaṃ<BR>
         jalam iva yasasā samekkhamānā<BR>
         bahukā maṃ pihayanti hīnakāmā. <b>|| 899 ||</b><BR>
<b>Vv_V,3[=53].20</b>       Passa katipayāya desanāya<BR>
         sugatiñ c'; amhi gato sukhañ ca patto<BR>
         ye ca te satataṃ suṇanti dhammaṃ<BR>
         maññe te amataṃ phusanti khemaṃ.  <b>|| 900 ||</b><BR>
<b>Vv_V,3[=53].21</b>       Appakam pi kataṃ mahāvipākaṃ<BR>
         vipulaṃ hoti tathāgatassa dhamme<BR>
         passa katapuññatāya Chatto<BR>
         obhāseti paṭhaviṃ yathā pi suriyo. <b>|| 901 ||</b><BR>
<b>Vv_V,3[=53].22</b>       Kim idaṃ kusalaṃ ācarema<BR>
         icc eke hi samecca mantayanti<BR>
         te mayaṃ punar eva laddha mānusattaṃ<BR>
         paṭipannā viharemu sīlavanto.  <b>|| 902 ||</b><BR>
<BR>
<BR>
<b>[page 083]</b><BR>
<i>83                                  Mahārathavagga</i><BR>
<b>Vv_V,3[=53].23</b>      Bahukāro m'; anukampako ca satthā<BR>
         iti me sati agamā divādivassa<BR>
         svāhaṃ upagato 'mhi saccanāmaṃ<BR>
         anukampassu puna pi suṇemu dhammaṃ.  <b>|| 903 ||</b><BR>
<b>Vv_V,3[=53].24</b>       Ye 'dha pajahanti kāmarāgaṃ<BR>
         bhavarāgānusayañ ca pahāya mohaṃ<BR>
         na ca te puna upenti gabbhaseyyaṃ<BR>
         parinibbānagatā hi sītibhūtā ti.  <b>|| 904 ||</b><BR>
                             Chattamāṇavakavimānaṃ<BR>
<BR>
<BR>
<b>[page 084]</b><BR>
<i>84                                  Purisavimāna</i><BR>
                       <b>54 Kakkaṭarasadāyakavimānavatthu</b><BR>
<b>Vv_V,4[=54].1</b>        Uccam idaṃ maṇithūṇaṃ vimānaṃ<BR>
         samantato dvāvasayojanāni<BR>
         kūṭāgārā sattasatā uḷārā<BR>
         veḷuriyatthambhā rucakatthatā subhā.  <b>|| 905 ||</b><BR>
<BR>
<BR>
<b>[page 085]</b><BR>
<i>85                                  Mahārathavagga</i><BR>
<b>Vv_V,4[=54].2</b>        Tatth'; acchasi pivasi khādasī ca<BR>
         dibbā ca vīṇā pavadanti vaggū<BR>
         dibbā rasā kāmaguṇ'; ettha pañca<BR>
         nāriyo ca naccanti suvaṇṇachannā. <b>|| 906 ||</b><BR>
<b>Vv_V,4[=54].3</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 907 ||</b><BR>
<b>Vv_V,4[=54].4</b>        Pucchāmi taṃ deva mahānubhāva<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 908 ||</b><BR>
<b>Vv_V,4[=54].5</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 909 ||</b><BR>
<b>Vv_V,4[=54].6</b>    Satisamuppādakaro dvāre kakkaṭako ṭhito<BR>
     niṭṭhito jātarūpassa sobhati dasapādako.  <b>|| 910 ||</b><BR>
<b>Vv_V,4[=54].7</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 911 ||</b><BR>
<b>Vv_V,4[=54].8</b>        Akkhāmi te bhikkhu mahānubhāva<BR>
         manussabhūto yam akāsi puññaṃ<BR>
         ten'; amhi evaṃ jalitānubhāvo<BR>
         vaṇṇo ca me sabbadisā pabhāsatī ti.  <b>|| 912 ||</b><BR>
                          Kakkaṭarasadāyaka-vimānaṃ<BR>
<BR>
<BR>
<b>[page 086]</b><BR>
<i>86                                  Purisavimāna</i><BR>
     Anantaraṃ pañcavimānaṃ yathā Kakkaṭarasadāyakavimānaṃ tathā vitthāretabbaṃ.<BR>
                          <b>55 Dvārapālakavimānavatthu</b><BR>
   <i>[Verses 1-5 and 7-8 of No. 54 are repeated in Nos.<BR>
55-59 though they do not always bear the same numbers as<BR>
in No. 54. The repeated verses are not reproduced here.]</i><BR>
<b>Vv_V,5[=55].1-5 </b>  As in No. 54  <b>|| 913-917 ||</b><BR>
<b>Vv_V,5[=55].6</b>        Dibbaṃ mamaṃ vassasahassam āyu<BR>
         vācābhigītaṃ manasā pavattitaṃ<BR>
         ettāvatā ṭhassati puññakammo<BR>
         dibbehi kāmehi samaṅgibhūto.  <b>|| 918 ||</b><BR>
<b>Vv_V,5[=55].7-8 </b>  As in No. 54  <b>|| 919-920 ||</b><BR>
                               Dvārapālakavimānaṃ<BR>
                            <b>56 Karaṇīyavimānavatthu</b><BR>
<b>Vv_V,6[=56].1-5 </b>  As in No. 54  <b>|| 921-925 ||</b><BR>
<b>Vv_V,6[=56].6</b>    Karaṇīyāni puññāni paṇḍitena vijānatā<BR>
     sammaggatesu buddhesu yattha dinnaṃ mahapphalaṃ.  <b>|| 926 ||</b><BR>
<b>Vv_V,6[=56].7</b>    Atthāya vata me buddho araññā gāmam āgato<BR>
     tattha cittaṃ pasādetvā Tāvatiṃsūpago ahaṃ. <b>|| 927 ||</b><BR>
<i>Vv_V,6[=56].8-9   The same as No. 54,7-8  || 928-929 ||</i><BR>
                                Karaṇīyavimānaṃ<BR>
                         <b>57 Dutiyakaraṇīyavimānavatthu</b><BR>
<b>Vv_V,7[=57].1-5</b>  As in No. 54  <b>|| 930-934 ||</b><BR>
<b>Vv_V,7[=57].6</b>    Karaṇīyāni puññāni paṇḍitena vijānatā<BR>
     sammaggatesu bhikkhūsu yattha dinnaṃ mahapphalaṃ.  <b>|| 935 ||</b><BR>
<b>Vv_V,7[=57].7</b>    Atthāya vata me bhikkhū araññā gāmam āgatā<BR>
     tattha cittaṃ pasādetvā Tāvatiṃsūpago ahaṃ.  <b>|| 936 ||</b><BR>
<BR>
<BR>
<b>[page 087]</b><BR>
<i>87                                  Mahārathavagga</i><BR>
<i>Vv_V,7[=57].8-9  The same as No. 54,7-8  || 937-938 ||</i><BR>
                             Dutiyakaraṇīyavimānaṃ<BR>
                             <b>58 Sūcivimānavatthu</b><BR>
<b>Vv_V,8[=58].1-5</b>  As in No. 54  <b>|| 939-943 ||</b><BR>
<b>Vv_V,8[=58].6</b>         Yaṃ dadāti na taṃ hoti<BR>
          yañ c'; eva dajjā tañ c'; eva seyyo<BR>
          sūci dinnā sūcim eva seyyo.  <b>|| 944 ||</b><BR>
<b>Vv_V,8[=58].7-8</b>  As in No. 54  <b>|| 945-946 ||</b><BR>
                                  Sūcivimānaṃ<BR>
                           <b>59 Dutiyasūcivimānavatthu</b><BR>
<b>Vv_V,9[=59].1-5</b>  As in No. 54  <b>|| 947-951 ||</b><BR>
<b>Vv_V,9[=59].6</b>         Ahaṃ manussesu manussabhūto<BR>
          purimāya jātiyā manussaloke<BR>
     addasaṃ virajaṃ bhikkhuṃ vippasannam anāvilaṃ<BR>
     tassa adās'; ahaṃ sūciṃ pasanno sehi pāṇihi. <b>|| 952 ||</b><BR>
<b>Vv_V,9[=59].7-8</b>  As in No. 54  <b>|| 953-954 ||</b><BR>
                               Dutiyasūcivimānaṃ<BR>
<BR>
<BR>
<b>[page 088]</b><BR>
<i>88                                  Purisavimāna</i><BR>
                                 <b>60 Nāgavimānavatthu</b><BR>
<b>Vv_V,10[=60].1</b>        Susukkakhandhaṃ abhiruyha nāgaṃ<BR>
         ākācinaṃ dantiṃ baliṃ mahājavaṃ<BR>
         āruyha gajavaraṃ sukappitaṃ<BR>
         idhāgamā vehāsayam antalikkhe.  <b>|| 955 ||</b><BR>
<b>Vv_V,10[=60].2</b>        Nāgassa dantesu duvesu nimmitā<BR>
         acchodikā paduminiyo suphullā<BR>
         padumesu ca turiyagaṇā pavajjare<BR>
         imā ca naccanti manoharāyo.  <b>|| 956 ||</b><BR>
<b>Vv_V,10[=60].3</b>        Deviddhipatto 'si mahānubhāvo<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 957 ||</b><BR>
<b>Vv_V,10[=60].4</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 958 ||</b><BR>
<b>Vv_V,10[=60].5</b>    Aṭṭh'; eva muttapupphāni Kassapassa mahesino<BR>
     thūpasmiṃ abhiropesiṃ pasanno sehi pāṇihi. <b>|| 959 ||</b><BR>
<b>Vv_V,10[=60].6</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 960 ||</b><BR>
<b>Vv_V,10[=60].7</b>        Akkhāmi te bhikkhu mahānubhāva<BR>
         manussabhūto yam akāsi puññaṃ<BR>
         ten'; amhi evaṃ jalitānubhāvo<BR>
         vaṇṇo ca me sabbadisā pabhāsatī ti.  <b>|| 961 ||</b><BR>
                                  Nāgavimānaṃ<BR>
<BR>
<BR>
<b>[page 089]</b><BR>
<i>89                                  Mahārathavagga</i><BR>
                               <b>61 Dutiyanāgavimānavatthu</b><BR>
<b>Vv_V,11[=61].1</b>    Mahantaṃ nāgaṃ abhiruyha sabbasetaṃ gajuttamaṃ<BR>
     vanā vanaṃ anupariyāsi nārīgaṇapurakkhato<BR>
     obhāsento disā sabbā osadhī viya tārakā.  <b>|| 962 ||</b><BR>
<b>Vv_V,11[=61].2</b>   Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 963 ||</b><BR>
<b>Vv_V,11[=61].3</b>        Pucchāmi taṃ deva mahānubhāva<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 964 ||</b><BR>
<b>Vv_V,11[=61].4</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 965 ||</b><BR>
<b>Vv_V,11[=61].5</b>        Ahaṃ manussesu manussabhūto<BR>
         upāsako cakkhumato ahosiṃ<BR>
         pāṇātipātā virato ahosiṃ<BR>
         loke adinnaṃ parivajjayissaṃ.  <b>|| 966 ||</b><BR>
<b>Vv_V,11[=61].6</b>        Amajjapo na ca musā abhāṇiṃ<BR>
         sakena dārena ca tuṭṭho ahosiṃ<BR>
         annañ ca pānañ ca pasannacitto<BR>
         sakkacca dānaṃ vipulaṃ adāsiṃ.  <b>|| 967 ||</b><BR>
<b>Vv_V,11[=61].7</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 968 ||</b><BR>
<b>Vv_V,11[=61].8</b>        Akkhāmi te bhikkhu mahānubhāva<BR>
         manussabhūto yam akāsi puññaṃ<BR>
         ten'; amhi evaṃ jalitānubhāvo<BR>
         vaṇṇo ca me sabbadisā pabhāsatī ti.  <b>|| 969 ||</b><BR>
                               Dutiyanāgavimānaṃ<BR>
<BR>
<BR>
<b>[page 090]</b><BR>
<i>90                                  Purisavimāna</i><BR>
                              <b>62 Tatiyanāgavimānavatthu</b><BR>
<b>Vv_V,12[=62].1</b>    Ko nu dibbena yānena sabbasetena hatthinā<BR>
     turiyatāḷitanigghoso antalikkhe mahīyati. <b>|| 970 ||</b><BR>
<b>Vv_V,12[=62].2</b>    Devatā nu 'si gandhabbo ādu Sakko purindado<BR>
     ajānantā taṃ pucchāma kathaṃ jānemu taṃ mayan ti.  <b>|| 971 ||</b><BR>
<b>Vv_V,12[=62].3</b>    N'; amhi devo na gandhabbo nāpi Sakko purindado<BR>
     Sudhammā nāma ye devā tesaṃ aññataro ahan ti.  <b>|| 972 ||</b><BR>
<b>Vv_V,12[=62].4</b>    Pucchāma devaṃ Sudhammaṃ puthuṃ katvāna añjaliṃ<BR>
     kiṃ katvā mānuse kammaṃ Sudhammaṃ upapajjatī ti. <b>|| 973 ||</b><BR>
<b>Vv_V,12[=62].5</b>    Ucchāgāraṃ tīṇāgāraṃ vatthāgārañ ca yo dade<BR>
     tiṇṇam aññataraṃ datvā Sudhammaṃ upapajjatī ti.  <b>|| 974 ||</b><BR>
                               Tatiyanāgavimānaṃ<BR>
<BR>
                            <b>63 Cūḷarathavimānavatthu</b><BR>
<b>Vv_V,13[=63].1</b>    Daḷhadhammā nisārassa dhanuṃ olubbha tiṭṭhasi<BR>
     khattiyo nu 'si rājañño ādu luddo vane caro ti.  <b>|| 975 ||</b><BR>
<b>Vv_V,13[=63].2</b>   Assakādhipatissāhaṃ bhante putto vane caro<BR>
     nāmaṃ me bhikkhu te brūmi Sujāto iti maṃ vidū. <b>|| 976 ||</b><BR>
<b>Vv_V,13[=63].3</b>    Mige gavesamāno 'haṃ ogāhanto brahāvanaṃ<BR>
     migaṃ tañ c'; eva nāddakkhiṃ tañ ca disvā ṭhito ahan ti. <b>|| 977 ||</b><BR>
<BR>
<BR>
<b>[page 091]</b><BR>
<i>91                                  Mahārathavagga</i><BR>
<b>Vv_V,13[=63].4</b>    Svāgataṃ te mahāpuñña atho te adurāgataṃ<BR>
     etto udakam ādāya pāde pakkhālayassu te.  <b>|| 978 ||</b><BR>
<b>Vv_V,13[=63].5</b>    Idam pi pāniyaṃ sītaṃ ābhataṃ girigabbharā<BR>
     rājaputta tato pītvā santhatasmiṃ upāvisā ti.  <b>|| 979 ||</b><BR>
<b>Vv_V,13[=63].6</b>    Kalyāṇī vata te vācā savaṇīyā mahāmuni<BR>
     nelā atthavatī vaggu mantā atthañ ca bhāsasi. <b>|| 980 ||</b><BR>
<b>Vv_V,13[=63].7</b>        Kā te rati vane viharato<BR>
         isinisabha vadehi puṭṭho<BR>
         tava vacanapathaṃ nisāmayitvā<BR>
         atthadhammapadaṃ samācaremase ti.  <b>|| 981 ||</b><BR>
<b>Vv_V,13[=63].8</b>    Ahiṃsā sabbapāṇīnaṃ kumār'; amhāka ruccati<BR>
     theyyā ca aticārā ca majjapānā ca ārati,  <b>|| 982 ||</b><BR>
<b>Vv_V,13[=63].9</b>    Ārati samacariyā ca bāhusaccaṃ kataññutā<BR>
     diṭṭh'; eva dhamme pāsaṃsā dhammā ete pasaṃsiyā ti.  <b>|| 983 ||</b><BR>
<b>Vv_V,13[=63].10</b>   Santike maraṇaṃ tuyhaṃ oraṃ māsehi pañcahi<BR>
     rājaputta vijānāhi attānaṃ parimocayā ti.  <b>|| 984 ||</b><BR>
<b>Vv_V,13[=63].11</b>   Katamaṃ svāhaṃ janapadaṃ gantvā kiṃ kammaṃ kiñ ca porisaṃ<BR>
     kāya vā pana vijjāya bhaveyyaṃ ajarāmaro ti.  <b>|| 985 ||</b><BR>
<b>Vv_V,13[=63].12</b>   Na vijjate so padeso kammaṃ vijjā ca porisaṃ<BR>
     yattha gantvā bhave macco rājaputtājarāmaro. <b>|| 986 ||</b><BR>
<b>Vv_V,13[=63].13</b>   Mahaddhanā mahābhogā raṭṭhavanto pi khattiyā<BR>
     pahūtadhanadhaññāse te pi na ajarāmarā.  <b>|| 987 ||</b><BR>
<b>Vv_V,13[=63].14</b>       Yadi te sutā Andhakaveṇhuputtā<BR>
         sūrā vīrā vikkantappahārino<BR>
         te pi āyukkhayaṃ pattā<BR>
         viddhastā sassatī samā. <b>|| 988 ||</b><BR>
<b>Vv_V,13[=63].15</b>   Khattiyā brāhmaṇā vessā suddā caṇḍālapukkusā<BR>
     ete c'; aññe ca jātiyā te pi na ajarāmarā.  <b>|| 989 ||</b><BR>
<b>Vv_V,13[=63].16</b>   Ye mantaṃ parivattenti chaḷaṅgaṃ brahmacintitaṃ<BR>
     ete c'; aññe ca vijjāya te pi no ajarāmarā.  <b>|| 990 ||</b><BR>
<b>Vv_V,13[=63].17</b>   Isayo cāpi ye santā saññatattā tapassino<BR>
     sarīraṃ te pi kālena vijahanti tapassino.  <b>|| 991 ||</b><BR>
<BR>
<BR>
<b>[page 092]</b><BR>
<i>92                                  Purisavimāna</i><BR>
<b>Vv_V,13[=63].18</b>   Bhāvitattā pi arahanto katakiccā anāsavā<BR>
     nikkhipanti imaṃ dehaṃ puññapāpaparikkhayā ti. <b>|| 992 ||</b><BR>
<b>Vv_V,13[=63].19</b>   Subhāsitā atthavatī gāthāyo te mahāmuni<BR>
     nijjhatto 'mhi subhaṭṭhena tvañ ca me saraṇaṃ bhavā ti.  <b>|| 993 ||</b><BR>
<b>Vv_V,13[=63].20</b>   Mā maṃ tvaṃ saraṇaṃ gaccha tam eva saraṇaṃ vaja<BR>
     Sakyaputtaṃ mahāvīraṃ yam ahaṃ saraṇaṃ gato ti.  <b>|| 994 ||</b><BR>
<b>Vv_V,13[=63].21</b>  Katarasmiṃ so janapade satthā tumhāka mārisa<BR>
     aham pi daṭṭhuṃ gacchissaṃ jinaṃ appaṭipuggalan ti.  <b>|| 995 ||</b><BR>
<b>Vv_V,13[=63].22</b>   Puratthimasmiṃ janapade Okkākakulasambhavo<BR>
     satthāsi purisājañño so ca kho parinibbuto ti.  <b>|| 996 ||</b><BR>
<b>Vv_V,13[=63].23</b>   Sace hi buddho tiṭṭheyya satthā tumhāka mārisa<BR>
     yojanāni sahassāni gaccheyyaṃ payirupāsituṃ.  <b>|| 997 ||</b><BR>
<b>Vv_V,13[=63].24</b>   Yato ca kho {parinibbuto} satthā tumhāka mārisa<BR>
     nibbutam pi mahāvīraṃ gacchāmi saraṇaṃ ahaṃ.  <b>|| 998 ||</b><BR>
<b>Vv_V,13[=63].25</b>   Upemi saraṇaṃ buddhaṃ dhammañ cāpi anuttaraṃ<BR>
     saṅghañ ca naradevassa gacchāmi saraṇaṃ ahaṃ.  <b>|| 999 ||</b><BR>
<b>Vv_V,13[=63].26</b>       Pāṇātipātā viramāmi khippaṃ<BR>
         loke adinnaṃ parivajjayāmi<BR>
         amajjapo no ca musā bhaṇāmi<BR>
         sakena dārena ca homi tuṭṭho ti.  <b>|| 1000 ||</b><BR>
<b>Vv_V,13[=63].27</b>       Sahassaraṃsīva yathā mahappabho<BR>
         disaṃ yathā bhāti nabhe anukkamaṃ<BR>
         tathappakāro tav'; ayaṃ mahāratho<BR>
         samantato yojanasatta-m-āyato. <b>|| 1001 ||</b><BR>
<b>Vv_V,13[=63].28</b>       Suvaṇṇapaṭṭehi samantam otthaṭo<BR>
         ur'; assa muttāhi maṇīhi cittito<BR>
         lekhā suvaṇṇassa ca rūpiyassa ca<BR>
         sobhanti veḷuriyamayā sunimmitā.  <b>|| 1002 ||</b><BR>
<b>Vv_V,13[=63].29</b>       Sīsañ c'; idaṃ veḷuriyassa nimmitaṃ<BR>
         yugañ c'; idaṃ lohitakāya cittitaṃ<BR>
         yuttā suvaṇṇassa ca rūpiyassa ca<BR>
         sobhanti assā ca p'; ime manojavā.  <b>|| 1003 ||</b><BR>
<b>Vv_V,13[=63].30</b>       So tiṭṭhasi hemarathe adhiṭṭhito<BR>
         devānam indo va sahassavāhano<BR>
         pucchāmi tāhaṃ yasavanta kovidaṃ<BR>
         kathaṃ tayā laddho ayaṃ uḷāro ti.  <b>|| 1004 ||</b><BR>
<BR>
<BR>
<b>[page 093]</b><BR>
<i>93                                 Mahārathavagga</i><BR>
<b>Vv_V,13[=63].31</b>   Sujāto nām'; ahaṃ bhante rājaputto pure ahuṃ<BR>
     tvañ ca maṃ anukampāya saññamasmiṃ nivesayi.  <b>|| 1005 ||</b><BR>
<b>Vv_V,13[=63].32</b>   Khīṇāyukañ ca maṃ ñatvā sarīraṃ pādāsi satthuno:<BR>
     imaṃ Sujāta pūjehi taṃ te atthāya hehiti. <b>|| 1006 ||</b><BR>
<b>Vv_V,13[=63].33</b>   Tāhaṃ gandhehi mālehi pūjayitvā samuyyuto<BR>
     pahāya mānusaṃ dehaṃ upapanno 'mhi Nandanaṃ. <b>|| 1007 ||</b><BR>
<b>Vv_V,13[=63].34</b>   Nandanopavane ramme nānādijagaṇāyute<BR>
     ramāmi naccagītehi accharāhi purakkhato ti.  <b>|| 1008 ||</b><BR>
                               Cūḷarathavimānaṃ<BR>
<BR>
<BR>
<b>[page 094]</b><BR>
<i>94                                  Purisavimāna</i><BR>
                           <b>64 Mahārathavimānavatthu</b><BR>
<b>Vv_V,14[=64].1</b>        Sahassayuttaṃ hayavāhanaṃ subhaṃ<BR>
         āruyh'; imaṃ sandanaṃ nekacittaṃ<BR>
         uyyānabhūmiṃ abhito anukkamaṃ<BR>
         purindado bhūtapatīva Vāsavo.  <b>|| 1009 ||</b><BR>
<b>Vv_V,14[=64].2</b>        Sovaṇṇamayā te rathakubbarā ubho<BR>
         thalehi aṃsehi atīva saṅgatā<BR>
         sujātagumbā naravīraniṭṭhitā<BR>
         virocatī paṇṇarase va cando.  <b>|| 1010 ||</b><BR>
<b>Vv_V,14[=64].3</b>        Suvaṇṇajālāvatato ratho ayaṃ<BR>
         bahūhi nānāratanehi cittito<BR>
         sunandighoso ca subhassaro ca<BR>
         virocatī cāmarahatthabāhuhi.  <b>|| 1011 ||</b><BR>
<b>Vv_V,14[=64].4</b>        Imā ca nābhyo manasābhinimmitā<BR>
         rathassa pādantaramajjhabhūsitā<BR>
         imā ca nābhyo satarājicittitā<BR>
         sateratā vijju-r-iva ppabhāsare.  <b>|| 1012 ||</b><BR>
<b>Vv_V,14[=64].5</b>        Anekacittāvatato ratho ayaṃ<BR>
         puthū ca nemī ca sahassaraṃsiko<BR>
         tesaṃ saro suyyati vaggurūpo<BR>
         pañcaṅgikaṃ turiyam iva ppavāditaṃ. <b>|| 1013 ||</b><BR>
<BR>
<BR>
<b>[page 095]</b><BR>
<i>95                                  Mahārathavagga</i><BR>
<b>Vv_V,14[=64].6</b>        Sirasmiṃ cittaṃ maṇicandakappitaṃ<BR>
         sadā visuddhaṃ ruciraṃ pabhassaraṃ<BR>
         suvaṇṇarājīhi atīva saṅgataṃ<BR>
         veḷuriyarājiva atīva sobhati.  <b>|| 1014 ||</b><BR>
<b>Vv_V,14[=64].7</b>        Ime ca vāḷī maṇicandakappitā<BR>
         ārohakambū sujavā brahūpamā<BR>
         brahā mahantā balino mahājavā<BR>
         mano tav'; aññāya tath'; eva siṃsare. <b>|| 1015 ||</b><BR>
<b>Vv_V,14[=64].8</b>        Ime ca sabbe sahitā catukkamā<BR>
         mano tav'; aññāya tath'; eva siṃsare<BR>
         samaṃ vahantā mudukā anuddhatā<BR>
         āmodamānā turagānam uttamā.  <b>|| 1016 ||</b><BR>
<b>Vv_V,14[=64].9</b>        Dhunanti vagganti patanti c'; ambare<BR>
         abbhuddhunantā sukate pilandhane<BR>
         tesaṃ saro suyyati vaggurūpo<BR>
         pañcaṅgikaṃ turiyam iva ppavāditaṃ. <b>|| 1017 ||</b><BR>
<b>Vv_V,14[=64].10</b>       Rathassa ghoso apilandhanāna ca<BR>
         khurassa nādo abhihiṃsanāya ca<BR>
         ghoso suvaggū samitassa suyyati<BR>
         gandhabbaturiyāni vicitrasaṃvane. <b>|| 1018 ||</b><BR>
<b>Vv_V,14[=64].11</b>       Rathe ṭhitā tā migamandalocanā<BR>
         āḷārapamhā hasitā piyaṃvadā<BR>
         veḷuriyajālāvatatā tanucchavā<BR>
         sad'; eva gandhabbasuraggapūjitā. <b>|| 1019 ||</b><BR>
<b>Vv_V,14[=64].12</b>       Tā rattarattambarapītavāsasā<BR>
         visālanettā abhirattalocanā<BR>
         kule sujātā sutanū sucimhitā<BR>
         rathe ṭhitā pañjalikā upaṭṭhitā.  <b>|| 1020 ||</b><BR>
<b>Vv_V,14[=64].13</b>       Tā kambukāyuradharā suvāsasā<BR>
         sumajjhimā ūruthan'; ūpapannā<BR>
         vaṭṭ'; aṅgulīyo sumukhā sudassanā<BR>
         rathe ṭhitā pañjalikā upaṭṭhitā.  <b>|| 1021 ||</b><BR>
<b>Vv_V,14[=64].14</b>      Aññā suveṇī susu missakesiyo<BR>
         samaṃ vibhattāhi pabhassarāhi ca<BR>
         anubbatā tā tava mānase ratā<BR>
         rathe ṭhitā pañjalikā upaṭṭhitā.  <b>|| 1022 ||</b><BR>
<b>Vv_V,14[=64].15</b>       Āveḷiniyo padumuppalacchadā<BR>
         alaṅkatā candanasāravāsitā<BR>
         anubbatā tā tava mānase ratā<BR>
         rathe ṭhitā pañjalikā upaṭṭhitā.  <b>|| 1023 ||</b><BR>
<BR>
<BR>
<b>[page 096]</b><BR>
<i>96                                  Purisavimāna</i><BR>
<b>Vv_V,14[=64].16</b>       Tā māliniyo padumuppalacchadā<BR>
         alaṅkatā candanasāravāsitā<BR>
         anubbatā tā tava mānase ratā<BR>
         rathe ṭhitā pañjalikā upaṭṭhitā.  <b>|| 1024 ||</b><BR>
<b>Vv_V,14[=64].17</b>       Kaṇṭhesu te yāni pilandhanāni<BR>
         hatthesu pādesu tath'; eva sīse<BR>
         obhāsayantī dasa sabbaso disā<BR>
         abbhuddayaṃ sāradiko va bhānumā.  <b>|| 1025 ||</b><BR>
<b>Vv_V,14[=64].18</b>       Vātassa vegena ca sampakampitā<BR>
         bhujesu mālā apilandhanāni ca<BR>
         muñcanti ghosaṃ ruciraṃ suciṃ subhaṃ<BR>
         sabbehi viññūhi sutabbarūpaṃ. <b>|| 1026 ||</b><BR>
<b>Vv_V,14[=64].19</b>       Uyyānabhūmyā ca duvaddhato ṭhitā<BR>
         rathā ca nāgā turiyāni ca ssaro<BR>
         tam eva devinda pamodayanti<BR>
         vīṇā yathā pokkharapattabāhuhi. <b>|| 1027 ||</b><BR>
<b>Vv_V,14[=64].20</b>       Imāsu vīṇāsu bahūsu vaggusu<BR>
         manuññarūpāsu hadayeritaṃ pati<BR>
         pavajjamānāsu atīva accharā<BR>
         bhamanti kaññā padumesu sikkhitā.  <b>|| 1028 ||</b><BR>
<b>Vv_V,14[=64].21</b>       Yadā ca gītāni ca vāditāni ca<BR>
         naccāni cemāni samenti ekato<BR>
         ath'; ettha naccanti ath'; ettha accharā<BR>
         obhāsayantī dubhato varitthiyo. <b>|| 1029 ||</b><BR>
<b>Vv_V,14[=64].22</b>       So modasi turiyagaṇappabodhano<BR>
         mahīyamāno vajirāvudho-r-iva<BR>
         imāsu vīṇāsu bahūsu vaggusu<BR>
         manuññarūpāsu hadayeritaṃ pati. <b>|| 1030 ||</b><BR>
<b>Vv_V,14[=64].23</b>       Kiṃ tvaṃ pure kammam akāsi attanā<BR>
         manussabhūto purimāya jātiyā<BR>
         uposathaṃ kaṃ vā tuvaṃ upāvasi<BR>
         kaṃ dhammacariyaṃ vatam ābhirocayi. <b>|| 1031 ||</b><BR>
<b>Vv_V,14[=64].24</b>       Na-y-idaṃ appassa katassa kammuno<BR>
         pubbe suciṇṇassa uposathassa vā<BR>
         iddhānubhāvo vipulo ayaṃ tava<BR>
         yaṃ devasaṅghaṃ abhirocase bhusaṃ.  <b>|| 1032 ||</b><BR>
<b>Vv_V,14[=64].25</b>   Dānassa te idaṃ phalaṃ atho sīlassa vā pana<BR>
     atho añjalikammassa taṃ me akkhāhi pucchito ti.  <b>|| 1033 ||</b><BR>
<BR>
<BR>
<b>[page 097]</b><BR>
<i>97                                  Mahārathavagga</i><BR>
<b>Vv_V,14[=64].26</b>   So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalan ti. <b>|| 1034 ||</b><BR>
<b>Vv_V,14[=64].27</b>       Jitindriyaṃ buddham anomanikkamaṃ<BR>
         naruttamaṃ Kassapam aggapuggalaṃ<BR>
         avāpurantaṃ amatassa dvāraṃ<BR>
         devātidevaṃ satapuññalakkhaṇaṃ,  <b>|| 1035 ||</b><BR>
<b>Vv_V,14[=64].28</b>       Tam addasaṃ kuñjaram oghatiṇṇaṃ<BR>
         suvaṇṇasiṅgīnadabimbasādisaṃ<BR>
         disvāna taṃ khippam ahuṃ sucīmano<BR>
         tam eva disvāna subhāsitaddhajaṃ.  <b>|| 1036 ||</b><BR>
<b>Vv_V,14[=64].29</b>       Tamh'; annapānaṃ athavā pi cīvaraṃ<BR>
         suciṃ paṇitaṃ rasasā upetaṃ<BR>
         pupphābhikiṇṇamhi sake nivesane<BR>
         patiṭṭhapesiṃ sa asaṅgamānaso. <b>|| 1037 ||</b><BR>
<b>Vv_V,14[=64].30</b>       Tam annapānena ca cīvarena ca<BR>
         khajjena bhojjena ca sāyanena ca<BR>
         santappayitvā dvipadānam uttamaṃ.<BR>
         so saggaso devapure ramām'; ahaṃ.  <b>|| 1038 ||</b><BR>
<b>Vv_V,14[=64].31</b>       Eten'; upāyena imaṃ niraggaḷaṃ<BR>
         yaññaṃ yajitvā tividhaṃ visuddhaṃ<BR>
         pahāy'; ahaṃ mānusakaṃ samussayaṃ<BR>
         Indūpamo devapure ramām'; ahaṃ.  <b>|| 1039 ||</b><BR>
<b>Vv_V,14[=64].32</b>       Āyuñ ca vaṇṇañ ca sukhaṃ balañ ca<BR>
         paṇītarūpaṃ abhikaṅkhatā muni<BR>
         annañ ca pānañ ca bahuṃ susaṅkhataṃ<BR>
         patiṭṭhapetabbam asaṅgamānase. <b>|| 1040 ||</b><BR>
<b>Vv_V,14[=64].33</b>      Na-y-imasmim loke parasmiṃ vā pana<BR>
         buddhena seṭṭho va samo va vijjati<BR>
         āhuneyyānaṃ paramāhutiṃ gato<BR>
         puññatthikānaṃ vipulapphalesinan ti.  <b>|| 1041 ||</b><BR>
                               Mahārathavimānaṃ<BR>
<BR>
<BR>
<b>[page 098]</b><BR>
<i>98                                  Purisavimāna</i><BR>
[FOOTNOTES]<BR>
<BR>
<BR>
<b>[page 099]</b><BR>
<i>99                                  Mahārathavagga</i><BR>
[FOOTNOTES]<BR>
<BR>
<BR>
<b>[page 100]</b><BR>
<i>100                                 Purisavimāna</i><BR>
     Tass'; uddānaṃ:<BR>
     Maṇḍūko Revatī Chatto kakkaṭo dvārapālako<BR>
     dve karaṇīyā dve sūcī tayo nāgā ca dve rathā;<BR>
     purisānaṃ paṭhamo vaggo pavuccatī ti.<BR>
                           Purisavimāne paṭhamo vaggo<BR>
                               Bhāṇavāraṃ tatiyaṃ<BR>
                             MAHĀRATHAVAGGO PAÑCAMO<BR>
<BR>
<BR>
<b>[page 101]</b><BR>
<i>                                         101</i><BR>
                               VI.  PĀYĀSIVAGGA<BR>
                            <b>65 Agāriyavimānavatthu</b><BR>
<b>Vv_VI,1[=65].1</b>        Yathā vanaṃ Cittalataṃ pabhāsati<BR>
         uyyānaseṭṭhaṃ Tidasānam uttamaṃ<BR>
         tathūpamaṃ tuyham idaṃ vimānaṃ<BR>
         obhāsayaṃ tiṭṭhati antalikkhe. <b>|| 1042 ||</b><BR>
<b>Vv_VI,1[=65].2</b>        Deviddhipatto 'si mahānubhāvo<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 1043 ||</b><BR>
<b>Vv_VI,1[=65].3</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1044 ||</b><BR>
<b>Vv_VI,1[=65].4</b>        Ahañ ca bhariyā ca manussaloke<BR>
         opānabhūtā gharam āvasimha<BR>
         annañ ca pānañ ca pasannacittā<BR>
         sakkacca dānaṃ vipulaṃ adamha.  <b>|| 1045 ||</b><BR>
<b>Vv_VI,1[=65].5</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 1046 ||</b><BR>
<b>Vv_VI,1[=65].6</b>        Akkhāmi te bhikkhu mahānubhāva<BR>
         manussabhūto yam akāsi puññaṃ<BR>
         ten'; amhi evaṃ jalitānubhāvo<BR>
         vaṇṇo ca me sabbadisā pabhāsatīti.  <b>|| 1047 ||</b><BR>
                                 Agāriyavimānaṃ<BR>
<BR>
<BR>
<b>[page 102]</b><BR>
<i>102                                 Purisavimāna</i><BR>
                         <b>66 Dutiya-agāriyavimānavatthu</b><BR>
<b>Vv_VI,2[=66].1</b>        Yathā vanaṃ Cittalataṃ pabhāsati<BR>
         uyyānaseṭṭhaṃ Tidasānam uttamaṃ<BR>
         tathūpamaṃ tuyham idaṃ vimānaṃ<BR>
         obhāsayaṃ tiṭṭhati antalikkhe. <b>|| 1048 ||</b><BR>
<b>Vv_VI,2[=66].2</b>        Deviddhipatto 'si mahānubhāvo<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 1049 ||</b><BR>
<b>Vv_VI,2[=66].3</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1050 ||</b><BR>
<b>Vv_VI,2[=66].4</b>        Ahañ ca bhariyā ca manussaloke<BR>
         opānabhūtā gharam āvasimha<BR>
         annañ ca pānañ ca pasannacittā<BR>
         sakkacca dānaṃ vipulaṃ adamha.  <b>|| 1051 ||</b><BR>
<b>Vv_VI,2[=66].5</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 1052 ||</b><BR>
<b>Vv_VI,2[=66].6</b>        Akkhāmi te bhikkhu mahānubhāva<BR>
         manussabhūto yam akāsi puññaṃ<BR>
         ten'; amhi evaṃ jalitānubhāvo<BR>
         vaṇṇo ca me sabbadisā pabhāsatī ti.  <b>|| 1053 ||</b><BR>
                             Dutiya-agāriyavimānaṃ<BR>
<BR>
<BR>
<b>[page 103]</b><BR>
<i>103                                 Pāyāsivagga</i><BR>
                           <b>67 Phaladāyakavimānavatthu</b><BR>
<b>Vv_VI,3[=67].1</b>        Uccam idaṃ maṇithūṇaṃ vimānaṃ<BR>
         samantato soḷasa yojanāni<BR>
         kūṭāgārā sattasatā uḷārā<BR>
         veḷuriyatthambhā rucakatthatā subhā.  <b>|| 1054 ||</b><BR>
<b>Vv_VI,3[=67].2</b>        Tatth'; acchasi pivasi khādasī ca<BR>
         dibbā ca vīṇā pavadanti vaggū<BR>
         aṭṭhaṭṭhakā sikkhitā sādhurūpā<BR>
         dibbā ca kaññā Tidasacarā uḷārā<BR>
         naccanti gāyanti pamodayanti.  <b>|| 1055 ||</b><BR>
<b>Vv_VI,3[=67].3</b>        Deviddhipatto 'si mahānubhāvo<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 1056 ||</b><BR>
<b>Vv_VI,3[=67].4</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1057 ||</b><BR>
<b>Vv_VI,3[=67].5</b>        Phaladāyī phalaṃ vipulaṃ labhati<BR>
         dadam ujjugatesu pasannamānaso<BR>
         so hi modati saggagato Tidive<BR>
         anubhoti ca puññaphalaṃ vipulaṃ,<BR>
     tath'; evāham mahāmuni adāsiṃ caturo phale.  <b>|| 1058 ||</b><BR>
<b>Vv_VI,3[=67].6</b>        Tasmā hi phalaṃ alam eva dātuṃ<BR>
         niccaṃ manussena sukhatthikena<BR>
         dibbāni vā patthayatā sukhāni<BR>
         manussasobhaggatam icchatā vā. <b>|| 1059 ||</b><BR>
<b>Vv_VI,3[=67].7</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 1060 ||</b><BR>
<b>Vv_VI,3[=67].8</b>        Akkhāmi te bhikkhu mahānubhāva<BR>
         manussabhūto yam akāsi puññaṃ<BR>
         ten'; amhi evaṃ jalitānubhāvo<BR>
         vaṇṇo ca me sabbadisā pabhāsatī ti.  <b>|| 1061 ||</b><BR>
                              Phaladāyakavimānaṃ<BR>
<BR>
<BR>
<b>[page 104]</b><BR>
<i>104                              Purisavimāna</i><BR>
                         <b>68 Upassayadāyakavimānavatthu</b><BR>
<b>Vv_VI,4[=68].1</b>        Cando yathā vigatavalāhake nabhe<BR>
         obhāsayaṃ gacchati antalikkhe<BR>
         tathūpamaṃ tuyham idaṃ vimānaṃ<BR>
         obhāsayaṃ tiṭṭhati antalikkhe. <b>|| 1062 ||</b><BR>
<b>Vv_VI,4[=68].2</b>        Deviddhipatto 'si mahānubhāvo<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 1063 ||</b><BR>
<b>Vv_VI,4[=68].3</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1064 ||</b><BR>
<b>Vv_VI,4[=68].4</b>        Ahañ ca bhariyā ca manussaloke<BR>
         upassayaṃ arahato adamha<BR>
         annañ ca pānañ ca pasannacittā<BR>
         sakkacca dānaṃ vipulaṃ adamha.  <b>|| 1065 ||</b><BR>
<b>Vv_VI,4[=68].5</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 1066 ||</b><BR>
<b>Vv_VI,4[=68].6</b>        Akkhāmi te bhikkhu mahānubhāva<BR>
         manussabhūto yam akāsi puññaṃ<BR>
         ten'; amhi evaṃ jalitānubhāvo<BR>
         vaṇṇo ca me sabbadisā pabhāsatī ti.  <b>|| 1067 ||</b><BR>
                             Upassayadāyakavimānaṃ<BR>
<BR>
<BR>
<b>[page 105]</b><BR>
<i>105                                 Pāyāsivagga</i><BR>
                      <b>69 Dutiya-upassayadāyakavimānavatthu</b><BR>
<b>Vv_VI,5[=69].1</b>        Suriyo yathā vigatavalāhake nabhe<BR>
         obhāsayaṃ gacchati antalikkhe<BR>
         tathūpamaṃ tuyham idaṃ vimānaṃ<BR>
         obhāsayaṃ tiṭṭhati antalikkhe.  <b>|| 1068 ||</b><BR>
<b>Vv_VI,5[=69].2</b>        Deviddhipatto 'si mahānubhāvo<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 1069 ||</b><BR>
<b>Vv_VI,5[=69].3</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1070 ||</b><BR>
<b>Vv_VI,5[=69].4</b>        Ahañ ca bhariyā ca manussaloke<BR>
         upassayaṃ arahato adamha<BR>
         annañ ca pānañ ca pasannacittā<BR>
         sakkacca dānaṃ vipulaṃ adamha.  <b>|| 1071 ||</b><BR>
<b>Vv_VI,5[=69].5</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 1072 ||</b><BR>
<b>Vv_VI,5[=69].6</b>        Akkhāmi te bhikkhu mahānubhāva<BR>
         manussabhūto yam akāsi puññaṃ<BR>
         ten'; amhi evaṃ jalitānubhāvo<BR>
         vaṇṇo ca me sabbadisā pabhāsatī ti.  <b>|| 1073 ||</b><BR>
                          Dutiya-upassayadāyakavimānaṃ<BR>
<BR>
                          <b>70 Bhikkhādāyakavimānavatthu</b><BR>
<b>Vv_VI,6[=70].1</b>        Uccam idaṃ maṇithūṇaṃ vimānaṃ<BR>
         samantato dvādasa yojanāni<BR>
         kūṭāgārā sattasatā uḷārā<BR>
         veḷuriyatthambhā rucakatthatā subhā.  <b>|| 1074 ||</b><BR>
<BR>
<BR>
<b>[page 106]</b><BR>
<i>106                                 Purisavimāna</i><BR>
<b>Vv_VI,6[=70].2</b>        Deviddhipatto 'si mahānubhāvo<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 1075 ||</b><BR>
<b>Vv_VI,6[=70].3</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1076 ||</b><BR>
<b>Vv_VI,6[=70].4</b>        Ahaṃ manussesu manussabhūto<BR>
         disvāna bhikkhuṃ tasitaṃ kilantaṃ<BR>
         ekāhaṃ bhikkhaṃ paṭipādayissaṃ<BR>
         samaṅgibhattena tadā akāsiṃ. <b>|| 1077 ||</b><BR>
<b>Vv_VI,6[=70].5</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 1078 ||</b><BR>
<b>Vv_VI,6[=70].6</b>        Akkhāmi te bhikkhu mahānubhāva<BR>
         manussabhūto yam akāsi puññaṃ<BR>
         ten'; amhi evaṃ jalitānubhāvo<BR>
         vaṇṇo ca me sabbadisā pabhāsatī ti.  <b>|| 1079 ||</b><BR>
                              Bhikkhādāyakavimānaṃ<BR>
<BR>
                           <b>71 Yavapālakavimānavatthu</b><BR>
<b>Vv_VI,7[=71].1</b>        Uccam idaṃ maṇithūṇaṃ vimānaṃ<BR>
         samantato dvādasa yojanāni<BR>
         kūṭāgārā sattasatā uḷārā<BR>
         veḷuriyatthambhā rucakatthatā subhā.  <b>|| 1080 ||</b><BR>
<b>Vv_VI,7[=71].2</b>        Deviddhipatto 'si mahānubhāvo<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 1081 ||</b><BR>
<b>Vv_VI,7[=71].3</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1082 ||</b><BR>
<b>Vv_VI,7[=71].4</b>    Ahaṃ manussesu manussabhūto ahosiṃ yavapālako<BR>
     addasaṃ virajaṃ bhikkhuṃ vippasannam anāvilaṃ.  <b>|| 1083 ||</b><BR>
<BR>
<BR>
<b>[page 107]</b><BR>
<i>107                                 Pāyāsivagga</i><BR>
<b>Vv_VI,7[=71].5</b>    Tassa adās'; ahaṃ bhāgaṃ pasanno sehi pāṇihi<BR>
     kummāsapiṇḍaṃ datvāna modāmi Nandane vane.  <b>|| 1084 ||</b><BR>
<b>Vv_VI,7[=71].6</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 1085 ||</b><BR>
<b>Vv_VI,7[=71].7</b>       Akkhāmi te bhikkhu mahānubhāva<BR>
         manussabhūto yam akāsi puññaṃ<BR>
         ten'; amhi evaṃ jalitānubhāvo<BR>
         vaṇṇo ca me sabbadisā pabhāsatī ti.  <b>|| 1086 ||</b><BR>
                               Yavapālakavimānaṃ<BR>
<BR>
                            <b>72 Kuṇḍalīvimānavatthu</b><BR>
<b>Vv_VI,8[=72].1</b>        Alaṅkato malyadharo suvattho<BR>
         sukuṇḍalī kappitakesamassu<BR>
         āmuttahatthābharaṇo yasassī<BR>
         dibbe vimānamhi yathāsi candimā.  <b>|| 1087 ||</b><BR>
<b>Vv_VI,8[=72].2</b>        Dibbā ca vīṇā pavadanti vaggū<BR>
         aṭṭhaṭṭhakā sikkhitā sādhurūpā<BR>
         dibbā ca kaññā Tidasacarā uḷārā<BR>
         naccanti gāyanti pamodayanti.  <b>|| 1088 ||</b><BR>
<b>Vv_VI,8[=72].3</b>        Deviddhipatto 'si mahānubhāvo<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 1089 ||</b><BR>
<b>Vv_VI,8[=72].4</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1090 ||</b><BR>
<b>Vv_VI,8[=72].5</b>        Ahaṃ manussesu manussabhūto<BR>
         disvāna samaṇe sīlavante<BR>
         sampannavijjācaraṇe yasassī<BR>
         bahussute taṇhakkhayūpapanne,<BR>
         annañ ca pānañ ca pasannacitto<BR>
         sakkacca dānaṃ vipulaṃ adāsiṃ.  <b>|| 1091 ||</b><BR>
<BR>
<BR>
<b>[page 108]</b><BR>
<i>108                                 Purisavimāna</i><BR>
<b>Vv_VI,8[=72].6</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 1092 ||</b><BR>
<b>Vv_VI,8[=72].7</b>        Akkhāmi te bhikkhu mahānubhāva<BR>
         manussabhūto yam akāsi puññaṃ<BR>
         ten'; amhi evaṃ jalitānubhāvo<BR>
         vaṇṇo ca me sabbadisā pabhāsatī ti.  <b>|| 1093 ||</b><BR>
                                 Kuṇḍalīvimānaṃ<BR>
<BR>
                          <b>73 Dutiyakuṇḍalīvimānavatthu</b><BR>
<b>Vv_VI,9[=73].1</b>        Alaṅkato malyadharo suvattho<BR>
         sukuṇḍalī kappitakesamassu<BR>
         āmuttahatthābharaṇo yasassī<BR>
         dibbe vimānamhi yathāsi candimā.  <b>|| 1094 ||</b><BR>
<b>Vv_VI,9[=73].2</b>        Dibbā ca vīṇā pavadanti vaggū<BR>
         aṭṭhaṭṭhakā sikkhitā sādhurūpā<BR>
         dibbā ca kaññā Tidasacarā uḷārā<BR>
         naccanti gāyanti pamodayanti.  <b>|| 1095 ||</b><BR>
<b>Vv_VI,9[=73].3</b>        Deviddhipatto 'si mahānubhāvo<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 1096 ||</b><BR>
<b>Vv_VI,9[=73].4</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1097 ||</b><BR>
<b>Vv_VI,9[=73].5</b>        Ahaṃ manussesu manussabhūto<BR>
         disvāna samaṇe sādhurūpe<BR>
         sampannavijjācaraṇe yasassī<BR>
         bahussute sīlavante pasanne<BR>
         annañ ca pānañ ca pasannacitto<BR>
         sakkacca dānaṃ vipulaṃ adāsiṃ.  <b>|| 1098 ||</b><BR>
<BR>
<BR>
<b>[page 109]</b><BR>
<i>109                                 Pāyāsivagga</i><BR>
<b>Vv_VI,9[=73].6</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 1099 ||</b><BR>
<b>Vv_VI,9[=73].7</b>        Akkhāmi te bhikkhu mahānubhāva<BR>
         manussabhūto yam akāsi puññaṃ<BR>
         ten'; amhi evaṃ jalitānubhāvo<BR>
         vaṇṇo ca me sabbadisā pabhāsatī ti.  <b>|| 1100 ||</b><BR>
                              Dutiyakuṇḍalīvimānaṃ<BR>
<BR>
                             <b>74 Uttaravimānavatthu</b><BR>
<b>Vv_VI,10[=74].1</b>        Yā devarājassa sabhā Sudhammā<BR>
         yatth'; acchati devasaṅgho samaggo<BR>
         tathūpamaṃ tuyham idaṃ vimānaṃ<BR>
         obhāsayaṃ tiṭṭhati antalikkhe. <b>|| 1101 ||</b><BR>
<b>Vv_VI,10[=74].2</b>        Dibbā ca vīṇā pavadanti vaggū<BR>
         aṭṭhaṭṭhakā sikkhitā sādhurūpā<BR>
         dibbā ca kaññā Tidasacarā uḷārā<BR>
         naccanti gāyanti pamodayanti.  <b>|| 1102 ||</b><BR>
<b>Vv_VI,10[=74].3</b>       Deviddhipatto 'si mahānubhāvo<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 1103 ||</b><BR>
<b>Vv_VI,10[=74].4</b>        Ahaṃ manussesu manussabhūto<BR>
         rañño Pāyāsissa ahosiṃ māṇavo<BR>
         laddhā dhanaṃ saṃvibhāgaṃ akāsiṃ<BR>
         piyā ca me sīlavanto ahesuṃ<BR>
         annañ ca pānañ ca pasannacitto<BR>
         sakkacca dānaṃ vipulaṃ adāsiṃ.  <b>|| 1104 ||</b><BR>
<b>Vv_VI,10[=74].5</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 1105 ||</b><BR>
<BR>
<BR>
<b>[page 110]</b><BR>
<i>110                                 Purisavimāna</i><BR>
<b>Vv_VI,10[=74].6</b>        Akkhāmi te bhikkhu mahānubhāva<BR>
         manussabhūto yam akāsi puññaṃ<BR>
         ten'; amhi evaṃ jalitānubhāvo<BR>
         vaṇṇo ca me sabbadisā pabhāsatī ti.  <b>|| 1106 ||</b><BR>
                                 Uttaravimānaṃ<BR>
<BR>
     Tass'; uddānaṃ:<BR>
     Dve agārino phaladāyī dve upassayadāyī bhikkhāya<BR>
     yavapālako c'; eva dve kuṇḍalino Pāyāsī ti.<BR>
                            Purisavimāne dutiyo vaggo<BR>
                               PĀYĀSIVAGGO CHAṬṬHO<BR>
<BR>
<BR>
<BR>
<b>[page 111]</b><BR>
<i>                                       111</i><BR>
                             VII  SUNIKKHITTAVAGGA<BR>
                            <b>75 Cittalatāvimānavatthu</b><BR>
<b>Vv_VII,1[=75].1</b>        Yathā vanaṃ Cittalataṃ pabhāsati<BR>
         uyyānaseṭṭhaṃ Tidasānam uttamaṃ<BR>
         tathūpamaṃ tuyham idaṃ vimānaṃ<BR>
         obhāsayaṃ tiṭṭhati antalikkhe. <b>|| 1107 ||</b><BR>
<b>Vv_VII,1[=75].2</b>        Deviddhipatto 'si mahānubhāvo<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 1108 ||</b><BR>
<b>Vv_VII,1[=75].3</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1109 ||</b><BR>
<b>Vv_VII,1[=75].4</b>        Ahaṃ manussesu manussabhūto<BR>
         daliddo atāṇo kapaṇo kammakaro ahosiṃ<BR>
         jiṇṇe ca mātāpitaro abhāriṃ<BR>
         piyā ca me sīlavanto ahesuṃ<BR>
         annañ ca pānañ ca pasannacitto<BR>
         sakkacca dānaṃ vipulaṃ adāsiṃ.  <b>|| 1110 ||</b><BR>
<b>Vv_VII,1[=75].5</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 1111 ||</b><BR>
<b>Vv_VII,1[=75].6</b>        Akkhāmi te bhikkhu mahānubhāva<BR>
         manussabhūto yam akāsi puññaṃ<BR>
         ten'; amhi evaṃ jalitānubhāvo<BR>
         vaṇṇo ca me sabbadisā pabhāsatī ti.  <b>|| 1112 ||</b><BR>
                                Cittalatāvimānaṃ<BR>
<BR>
<BR>
<b>[page 112]</b><BR>
<i>112                              Purisavimāna</i><BR>
                             <b>76 Nandanavimānavatthu</b><BR>
<b>Vv_VII,2[=76].1</b>        Yathā vanaṃ Nandanaṃ Cittalataṃ<BR>
         uyyānaseṭṭhaṃ Tidasānam uttamaṃ<BR>
         tathūpamaṃ tuyham idaṃ vimānaṃ<BR>
         obhāsayaṃ tiṭṭhati antalikkhe.  <b>|| 1113 ||</b><BR>
<b>Vv_VII,2[=76].2</b>        Deviddhipatto 'si mahānubhāvo<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 1114 ||</b><BR>
<b>Vv_VII,2[=76].3</b>   So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1115 ||</b><BR>
<b>Vv_VII,2[=76].4</b>        Ahaṃ manussesu manussabhūto<BR>
         daliddo atāṇo kapaṇo kammakaro ahosiṃ<BR>
         jiṇṇe ca mātāpitaro abhāriṃ<BR>
         piyā ca me sīlavanto ahesuṃ<BR>
         annañ ca pānañ ca pasannacitto<BR>
         sakkacca dānaṃ vipulaṃ adāsiṃ.  <b>|| 1116 ||</b><BR>
<b>Vv_VII,2[=76].5</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 1117 ||</b><BR>
<b>Vv_VII,2[=76].6</b>        Akkhāmi te bhikkhu mahānubhāva<BR>
         manussabhūto yam akāsi puññaṃ<BR>
         ten'; amhi evaṃ jalitānubhāvo<BR>
         vaṇṇo ca me sabbadisā pabhāsatī ti.  <b>|| 1118 ||</b><BR>
                                 Nandanavimānaṃ<BR>
<BR>
<BR>
<b>[page 113]</b><BR>
<i>113                                 Sunikkhittavagga</i><BR>
                            <b>77 Maṇithūṇavimānavatthu</b><BR>
<b>Vv_VII,3[=77].1</b>        Uccam idaṃ maṇithūṇaṃ vimānaṃ<BR>
         samantato dvādasa yojanāni<BR>
         kūṭāgārā sattasatā uḷārā<BR>
         veḷuriyatthambhā rucakatthatā subhā.  <b>|| 1119 ||</b><BR>
<b>Vv_VII,3[=77].2</b>        Tatth'; acchasi pivasi khādasī ca<BR>
         dibbā ca vīṇā pavadanti vaggū<BR>
         dibbā rasā kāmaguṇ'; ettha pañca<BR>
         nāriyo ca naccanti suvaṇṇachannā.  <b>|| 1120 ||</b><BR>
<b>Vv_VII,3[=77].3</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 1121 ||</b><BR>
<b>Vv_VII,3[=77].4</b>        Pucchāmi taṃ deva mahānubhāva<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 1122 ||</b><BR>
<b>Vv_VII,3[=77].5</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1123 ||</b><BR>
<b>Vv_VII,3[=77].6</b>        Ahaṃ manussesu manussabhūto<BR>
         vivane pathe saṅkamanaṃ akāsiṃ<BR>
         ārāmarukkhāni ca ropayissaṃ<BR>
         piyā ca me sīlavanto ahesuṃ<BR>
         annañ ca pānañ ca pasannacitto<BR>
         sakkacca dānaṃ vipulaṃ adāsiṃ.  <b>|| 1124 ||</b><BR>
<b>Vv_VII,3[=77].7</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 1125 ||</b><BR>
<b>Vv_VII,3[=77].8</b>        Akkhāmi te bhikkhu mahānubhāva<BR>
         manussabhūto yam akāsi puññaṃ<BR>
         ten'; amhi evaṃ jalitānubhāvo<BR>
         vaṇṇo ca me sabbadisā pabhāsatī ti.  <b>|| 1126 ||</b><BR>
                                Maṇithūṇavimānaṃ<BR>
<BR>
<BR>
<b>[page 114]</b><BR>
<i>114                                 Purisavimāna</i><BR>
                             <b>78 Suvaṇṇavimānavatthu</b><BR>
<b>Vv_VII,4[=78].1</b>    Sovaṇṇamaye pabbatasmiṃ sabbato pabhaṃ<BR>
     hemajālakapacchannaṃ kiṅkiṇijālakappitaṃ. <b>|| 1127 ||</b><BR>
<b>Vv_VII,4[=78].2</b>    Aṭṭhaṃsā sukatā thambhā sabbe veḷuriyāmayā<BR>
     eka-m-ekāya aṃsiyā ratanā satta nimmitā.  <b>|| 1128 ||</b><BR>
<b>Vv_VII,4[=78].3</b>    Veḷuriyasuvaṇṇassa phaḷikārūpiyassa ca<BR>
     masāragallamuttāhi lohitaṅkamaṇīhi ca  <b>|| 1129 ||</b><BR>
<b>Vv_VII,4[=78].4</b>    Citrā manoramā bhūmi na tatth'; uddhaṃsatī rajo<BR>
     gopāṇasīgaṇā pītā kūṭaṃ dhārenti nimmitā.  <b>|| 1130 ||</b><BR>
<b>Vv_VII,4[=78].5</b>    Sopānāni ca cattāri nimmitā caturo disā<BR>
     nānāratanagabbhehi ādicco va virocati.  <b>|| 1131 ||</b><BR>
<b>Vv_VII,4[=78].6</b>    Vediyā catasso tattha vibhattā bhāgaso mitā<BR>
     daddallamānā ābhanti samantā caturo disā.  <b>|| 1132 ||</b><BR>
<b>Vv_VII,4[=78].7</b>    Tasmiṃ vimāne pavare devaputto mahappabho<BR>
     atirocasi vaṇṇena udayanto va bhānumā.  <b>|| 1133 ||</b><BR>
<b>Vv_VII,4[=78].8</b>    Dānassa te idaṃ phalaṃ atho sīlassa vā pana<BR>
     atho añjalikammassa taṃ me akkhāhi pucchito ti. <b>|| 1134 ||</b><BR>
<b>Vv_VII,4[=78].9</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1135 ||</b><BR>
<b>Vv_VII,4[=78].10</b>   Ahaṃ Andhakavindasmiṃ buddhass'; ādiccabandhuno<BR>
     vihāraṃ satthu kāresiṃ pasanno sehi pāṇihi. <b>|| 1136 ||</b><BR>
<b>Vv_VII,4[=78].11</b>   Tattha gandhañ ca mālañ ca paccayañ ca vilepanaṃ<BR>
     vihāraṃ satthuno 'dāsiṃ vippasannena cetasā.  <b>|| 1137 ||</b><BR>
<b>Vv_VII,4[=78].12</b>   Tena mayhaṃ idaṃ laddhaṃ vasaṃ vattemi Nandane<BR>
     Nandane ca vane ramme nānādijagaṇāyute<BR>
     ramāmi naccagītehi accharāhi purakkhato ti.  <b>|| 1138 ||</b><BR>
                                Suvaṇṇavimānaṃ<BR>
<BR>
<BR>
<b>[page 115]</b><BR>
<i>115                                 Sunikkhittavagga</i><BR>
                                   <b>79 Ambavimānavatthu</b><BR>
<b>Vv_VII,5[=79].1</b>        Uccam idaṃ maṇithūṇaṃ vimānaṃ<BR>
         samantato dvādasa yojanāni<BR>
         kūṭāgārā sattasatā uḷārā<BR>
         veḷuriyatthambhā rucakatthatā subhā.  <b>|| 1139 ||</b><BR>
<b>Vv_VII,5[=79].2</b>        Tatth'; acchasi pivasi khādasī ca<BR>
         dibbā ca vīṇā pavadanti vaggū<BR>
         dibbā rasā kāmaguṇ'; ettha pañca<BR>
         nāriyo ca naccanti suvaṇṇachannā.  <b>|| 1140 ||</b><BR>
<b>Vv_VII,5[=79].3</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 1141 ||</b><BR>
<b>Vv_VII,5[=79].4</b>        Pucchāmi taṃ deva mahānubhāva<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 1142 ||</b><BR>
<b>Vv_VII,5[=79].5</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1143 ||</b><BR>
<b>Vv_VII,5[=79].6</b>    Gimhānaṃ pacchime mase patapante divaṅkare<BR>
     paresaṃ bhatako poso ambārāmam asiñcati. <b>|| 1144 ||</b><BR>
<b>Vv_VII,5[=79].7</b>    Atha tenāgamā bhikkhu Sāriputto ti vissuto<BR>
     kilantarūpo kāyena akilanto va cetasā.  <b>|| 1145 ||</b><BR>
<BR>
<BR>
<b>[page 116]</b><BR>
<i>116                                 Purisavimāna</i><BR>
<b>Vv_VII,5[=79].8</b>    Tañ ca disvāna āyantaṃ avocaṃ ambasiñcako:<BR>
     sādhu taṃ bhante nhāpeyyaṃ yaṃ mam'; assa sukhāvahaṃ.  <b>|| 1146 ||</b><BR>
<b>Vv_VII,5[=79].9</b>    Tassa me anukampāya nikkhipi pattacīvaraṃ<BR>
     nisīdi rukkhamūlasmiṃ chāyāya ekacīvaro.  <b>|| 1147 ||</b><BR>
<b>Vv_VII,5[=79].10</b>   Tañ ca acchena vārinā pasannamānaso naro<BR>
     nhāpayī rukkhamūlasmiṃ chāyāya ekacīvaraṃ.  <b>|| 1148 ||</b><BR>
<b>Vv_VII,5[=79].11</b>   Ambo ca sitto samaṇo ca nhāpito<BR>
     mayā ca puññaṃ pasutaṃ anappakaṃ<BR>
     iti so pītiyā kāyaṃ sabbaṃ pharati attano.  <b>|| 1149 ||</b><BR>
<b>Vv_VII,5[=79].12</b>   Tad eva ettakaṃ kammaṃ akāsiṃ tāya jātiyā<BR>
     pahāya mānusaṃ dehaṃ upapanno 'mhi Nandanaṃ.  <b>|| 1150 ||</b><BR>
<b>Vv_VII,5[=79].13</b>   Nandane ca vane ramme nānādijagaṇāyute<BR>
     ramāmi naccagītehi accharāhi purakkhato ti. <b>|| 1151 ||</b><BR>
                                  Ambavimānaṃ<BR>
<BR>
                             <b>80 Gopālavimānavatthu</b><BR>
<b>Vv_VII,6[=80].1</b>        Disvāna devaṃ paṭipucchi bhikkhu:<BR>
         ucce vimānamhi ciraṭṭhitīke<BR>
         āmuttahatthābharaṇo yasassī<BR>
         dibbe vimānamhi yathāsi candimā.  <b>|| 1152 ||</b><BR>
<BR>
<BR>
<b>[page 117]</b><BR>
<i>117                                 Sunikkhittavagga</i><BR>
<b>Vv_VII,6[=80].2</b>        Alaṅkato malyadharo suvattho<BR>
         sukuṇḍalī kappitakesamassu<BR>
         āmuttahatthābharaṇo yasassī<BR>
         dibbe vimānamhi yathāsi candimā.  <b>|| 1153 ||</b><BR>
<b>Vv_VII,6[=80].3</b>        Dibbā ca vīṇā pavadanti vaggū<BR>
         aṭṭhaṭṭhakā sikkhitā sādhurūpā<BR>
         dibbā ca kaññā Tidasacarā uḷārā<BR>
         naccanti gāyanti pamodayanti.  <b>|| 1154 ||</b><BR>
<b>Vv_VII,6[=80].4</b>        Deviddhipatto 'si mahāhubhāvo<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 1155 ||</b><BR>
<b>Vv_VII,6[=80].5</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1156 ||</b><BR>
<b>Vv_VII,6[=80].6</b>        Ahaṃ manussesu manussabhūto<BR>
         saṅgamma rakkhissaṃ paresaṃ dhenuyo<BR>
         tato ca āgā samaṇo mam'; antike<BR>
         gāvo ca māse agamaṃsu khādituṃ.  <b>|| 1157 ||</b><BR>
<b>Vv_VII,6[=80].7</b>        Dvay'; ajja kiccaṃ ubhayañ ca kāriyaṃ<BR>
         icc ev'; ahaṃ bhante tadā vicintayiṃ<BR>
         tato ca saññaṃ paṭiladdha yoniso<BR>
         dadāmi bhante ti khipiṃ anantakaṃ. <b>|| 1158 ||</b><BR>
<b>Vv_VII,6[=80].8</b>        So māsakhettaṃ turito avāsariṃ<BR>
         purā ayaṃ bhañjati yass'; idaṃ dhanaṃ<BR>
         tato ca kaṇho urago mahāviso<BR>
         adaṃsi pāde turitassa me sato.  <b>|| 1159 ||</b><BR>
<b>Vv_VII,6[=80].9</b>        Svāhaṃ aṭṭo 'mhi dukkhena pīḷito<BR>
         bhikkhu ca taṃ sāmaṃ muñcitvā nantakaṃ<BR>
         ahāsi kummāsaṃ mamānukampayā<BR>
         tato cuto kālakato 'mhi devatā.  <b>|| 1160 ||</b><BR>
<b>Vv_VII,6[=80].10</b>       Tad eva kammaṃ kusalaṃ kataṃ mayā<BR>
         sukhañ ca kammaṃ anubhomi attanā<BR>
         tayā hi bhante anukampito bhusaṃ<BR>
         kataññutāya abhivādayāmi taṃ.  <b>|| 1161 ||</b><BR>
<b>Vv_VII,6[=80].11</b>       Sadevake loke samārake ca<BR>
         añño muni natthi tayānukampako<BR>
         tayā hi bhante anukampito bhusaṃ<BR>
         kataññutāya abhivādayāmi taṃ.  <b>|| 1162 ||</b><BR>
<BR>
<BR>
<b>[page 118]</b><BR>
<i>118                                 Purisavimāna</i><BR>
<b>Vv_VII,6[=80].12</b>       Imasmiṃ loke parasmiṃ vā pana<BR>
         añño muni natthi tayānukampako<BR>
         tayā hi bhante anukampito bhusaṃ<BR>
         kataññutāya abhivādayāmi taṃ.  <b>|| 1163 ||</b><BR>
                                 Gopālavimānaṃ<BR>
<BR>
                           <b>81 Kanthakavimānavatthu</b><BR>
<b>Vv_VII,7[=81].1</b>    Puṇṇamāse yathā cando nakkhattaparivārito<BR>
     samantā anupariyāti tārakādhipatī sasī.  <b>|| 1164 ||</b><BR>
<b>Vv_VII,7[=81].2</b>    Tathūpamaṃ idaṃ vyamhaṃ dibbaṃ devapuramhi ca<BR>
     atirocati vaṇṇena udayanto va raṃsimā.  <b>|| 1165 ||</b><BR>
<b>Vv_VII,7[=81].3</b>    Veḷuriyasuvaṇṇassa phaḷikārūpiyassa ca<BR>
     masāragallamuttāhi lohiteṅkamaṇīhi ca  <b>|| 1166 ||</b><BR>
<b>Vv_VII,7[=81].4</b>    Citrā manoramā bhūmi veḷuriyassa santhatā<BR>
     kūṭāgārā subhā rammā pāsādo te sumāpito.  <b>|| 1167 ||</b><BR>
<BR>
<BR>
<b>[page 119]</b><BR>
<i>119                                 Sunikkhittavagga</i><BR>
<b>Vv_VII,7[=81].5</b>    Rammā ca te pokkharaṇī puthulomanisevitā<BR>
     acchodikā vippasannā soṇṇavālukasanthatā. <b>|| 1168 ||</b><BR>
<b>Vv_VII,7[=81].6</b>    Nānāpadumasañchannā puṇḍarīkasamotatā<BR>
     surabhiṃ sampavāyanti manuññā māluteritā. <b>|| 1169 ||</b><BR>
<b>Vv_VII,7[=81].7</b>    Tassā te ubhato passe vanagumbā sumāpitā<BR>
     upetā puppharukkhehi phalarukkhehi cūbhayaṃ.  <b>|| 1170 ||</b><BR>
<b>Vv_VII,7[=81].8</b>    Sovaṇṇapāde pallaṅke muduke goṇasanthate<BR>
     nisinnaṃ devarājaṃ va upatiṭṭhanti accharā.  <b>|| 1171 ||</b><BR>
<b>Vv_VII,7[=81].9</b>    Sabbābharaṇasañchannā nānāmālāvibhūsitā<BR>
     ramenti taṃ mahiddhikaṃ Vasavattīva modasi.  <b>|| 1172 ||</b><BR>
<b>Vv_VII,7[=81].10</b>   Bherisaṅkhamudiṅgāhi vīṇāhi paṇavehi ca<BR>
     ramasi ratisampanno naccagīte suvādite. <b>|| 1173 ||</b><BR>
<b>Vv_VII,7[=81].11</b>   Dibbā te vividhā rūpā dibbā saddā atho rasā<BR>
     gandhā ca te adhippetā phoṭṭhabbā ca manoramā.  <b>|| 1174 ||</b><BR>
<b>Vv_VII,7[=81].12</b>   Tasmiṃ vimāne pavare devaputta mahappabho<BR>
     atirocasi vaṇṇena udayanto va bhānumā. <b>|| 1175 ||</b><BR>
<b>Vv_VII,7[=81].13</b>   Dānassa te idaṃ phalaṃ atho sīlassa vā pana<BR>
     atho añjalikammassa taṃ me akkhāhi pucchito ti. <b>|| 1176 ||</b><BR>
<b>Vv_VII,7[=81].14</b>   So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1177 ||</b><BR>
<b>Vv_VII,7[=81].15</b>   Ahaṃ Kapilavatthusmiṃ Sākiyānaṃ puruttame<BR>
     Suddhodanassa puttassa Kanthako sahajo ahaṃ. <b>|| 1178 ||</b><BR>
<b>Vv_VII,7[=81].16</b>   Yadā so aḍḍharattāyaṃ bodhāya-m-abhinikkhami<BR>
     so maṃ mudūhi pāṇīhi jālatambanakhehi ca  <b>|| 1179 ||</b><BR>
<b>Vv_VII,7[=81].17</b>   Satthiṃ ākoṭayitvāna, vaha sammā ti c'; abravī,<BR>
     ahaṃ lokaṃ tārayissaṃ patto sambodhim uttamaṃ.  <b>|| 1180 ||</b><BR>
<b>Vv_VII,7[=81].18</b>   Tam me giraṃ suṇantassa hāso me vipulo ahu<BR>
     udaggacitto sumano abhisiṃsiṃ tadā ahaṃ.  <b>|| 1181 ||</b><BR>
<b>Vv_VII,7[=81].19</b>   Abhirūḷhañ ca maṃ ñatvā Sakyaputtaṃ mahāyasaṃ<BR>
     udaggacitto mudito vahissaṃ purisuttamaṃ.  <b>|| 1182 ||</b><BR>
<b>Vv_VII,7[=81].20</b>   Paresaṃ vijitaṃ gantvā uggatasmiṃ divākare<BR>
     mamaṃ Channañ ca ohāya anapekkho so apakkami.  <b>|| 1183 ||</b><BR>
<BR>
<BR>
<b>[page 120]</b><BR>
<i>120                                 Purisavimāna</i><BR>
<b>Vv_VII,7[=81].21</b>   Tassa tambanakhe pāde jivhāya parilehisaṃ<BR>
     gacchantañ ca mahāvīraṃ rudamāno udikkhisaṃ. <b>|| 1184 ||</b><BR>
<b>Vv_VII,7[=81].22</b>   Adassanen'; ahaṃ tassa Sakyaputtassa sirīmato<BR>
     alatthaṃ garukābādhaṃ khippaṃ me maraṇaṃ ahu.  <b>|| 1185 ||</b><BR>
<b>Vv_VII,7[=81].23</b>   Tass'; eva ānubhāvena vimānaṃ āvasām'; idaṃ<BR>
     sabbakāmaguṇopetaṃ dibbaṃ devapuramhi ca.  <b>|| 1186 ||</b><BR>
<b>Vv_VII,7[=81].24</b>   Yañ ca me ahuvā hāso saddaṃ sutvāna bodhiyā<BR>
     ten'; eva kusalamūlena phusissaṃ āsavakkhayaṃ.  <b>|| 1187 ||</b><BR>
<b>Vv_VII,7[=81].25</b>   Sace hi bhante gaccheyyāsi satthu buddhassa<BR>
        santike<BR>
     mamāpi naṃ vacanena sirasā vajjāsi vandanaṃ.  <b>|| 1188 ||</b><BR>
<b>Vv_VII,7[=81].26</b>   Aham pi daṭṭhuṃ gacchissaṃ jinaṃ appaṭipuggalaṃ<BR>
     dullabhaṃ dassanaṃ hoti lokanāthāna tādinan ti.  <b>|| 1189 ||</b><BR>
<b>Vv_VII,7[=81].27</b>   So kataññū katavedī satthāraṃ upasaṅkami<BR>
     sutvā giraṃ cakkhumato dhammacakkhuṃ visodhayi.  <b>|| 1190 ||</b><BR>
<b>Vv_VII,7[=81].28</b>   Visodhetvā diṭṭhigataṃ vicikicchaṃ vatāni ca<BR>
     vanditvā satthuno pāde tatth'; ev'; antaradhāyathā ti. <b>|| 1191 ||</b><BR>
                               Kanthaka-vimānaṃ<BR>
<BR>
<BR>
<b>[page 121]</b><BR>
<i>121                                 Sunikkhittavagga</i><BR>
                                <b>82 Anekavaṇṇavimānavatthu</b><BR>
<b>Vv_VII,8[=82].1</b>        Anekavaṇṇaṃ darasokanāsanaṃ<BR>
         vimānam āruyha anekacittaṃ<BR>
         parivārito accharāsaṅgaṇena<BR>
         Sunimmito bhūtapatīva modasi.  <b>|| 1192 ||</b><BR>
<b>Vv_VII,8[=82].2</b>        Samassamo natthi kuto pan'; uttaro<BR>
         yasena puññena ca iddhiyā ca<BR>
         sabbe ca devā Tidasagaṇā samecca<BR>
         taṃ taṃ namassanti sasiṃ va devā,<BR>
         imā ca te accharāyo samantato<BR>
         naccanti gāyanti pamodayanti.  <b>|| 1193 ||</b><BR>
<BR>
<BR>
<b>[page 122]</b><BR>
<i>122                                 Purisavimāna</i><BR>
<b>Vv_VII,8[=82].3</b>        Deviddhipatto 'si mahānubhāvo<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca sabbadisā pabhāsatī ti.  <b>|| 1194 ||</b><BR>
<b>Vv_VII,8[=82].4</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1195 ||</b><BR>
<b>Vv_VII,8[=82].5</b>        Ahaṃ bhadante ahuvāsi pubbe<BR>
         Sumedhanāmassa jinassa sāvako<BR>
         puthujjano anavabodho 'ham asmiṃ<BR>
         so satta vassāni paribbajiss'; ahaṃ. <b>|| 1196 ||</b><BR>
<b>Vv_VII,8[=82].6</b>        Svāhaṃ Sumedhassa jinassa satthuno<BR>
         parinibbutass'; oghatiṇṇassa tādino<BR>
         ratanuccayaṃ hemajālena channaṃ<BR>
         vanditvā thūpasmiṃ manaṃ pasādayiṃ.  <b>|| 1197 ||</b><BR>
<b>Vv_VII,8[=82].7</b>        Na m'; āsi dānaṃ na ca m'; atthi dātuṃ<BR>
         pare ca kho tattha samādapesiṃ:<BR>
         pūjetha naṃ pūjanīyassa dhātuṃ<BR>
         evaṃ kira saggam ito gamissatha.  <b>|| 1198 ||</b><BR>
<b>Vv_VII,8[=82].8</b>        Tad eva kammaṃ kusalaṃ kataṃ mayā<BR>
         sukhañ ca dibbaṃ anubhomi attanā<BR>
         modām'; ahaṃ Tidasagaṇassa majjhe<BR>
         na tassa puññassa khayam pi ajjhagan ti. <b>|| 1199 ||</b><BR>
                               Anekavaṇṇavimānaṃ<BR>
<BR>
<BR>
<b>[page 123]</b><BR>
<i>123                                 Sunikkhittavagga</i><BR>
                              <b>83 Maṭṭakuṇḍalī-vimānavatthu</b><BR>
<b>Vv_VII,9[=83].1</b>        Alaṅkato maṭṭakuṇḍalī<BR>
         mālādhārī haricandanussado<BR>
         bāhā paggayha kandasi<BR>
         vanamajjhe kiṃ dukkhito tuvan ti.  <b>|| 1200 ||</b><BR>
<b>Vv_VII,9[=83].2</b>        Sovaṇṇamayo pabhassaro<BR>
         uppanno rathapañjaro mama<BR>
         tassa cakkayugaṃ na vindāmi<BR>
         tena dukkhena jahissaṃ jīvitan ti.  <b>|| 1201 ||</b><BR>
<b>Vv_VII,9[=83].3</b>        Sovaṇṇamayaṃ maṇimayaṃ<BR>
         lohitaṅkamayaṃ atha rūpiyāmayaṃ<BR>
         ācikkha me bhadda māṇava<BR>
         cakkayugaṃ paṭilābhayāmi te ti.  <b>|| 1202 ||</b><BR>
<b>Vv_VII,9[=83].4</b>        So māṇavo tassa pāvadi:<BR>
         candasuriyā ubhay'; ettha dissare<BR>
         sovaṇṇamayo ratho mama<BR>
         tena cakkayugena sobhatī ti.  <b>|| 1203 ||</b><BR>
<b>Vv_VII,9[=83].5</b>        Bālo kho tvam asi māṇava<BR>
         yo tvaṃ patthayase apatthiyaṃ<BR>
         maññāmi tuvaṃ marissasi<BR>
         na hi tuvaṃ lacchasi candasūriye ti.  <b>|| 1204 ||</b><BR>
<b>Vv_VII,9[=83].6</b>        Camanāgamanam pi dissati<BR>
         vaṇṇadhātu ubhayattha vīthiyā<BR>
         peto pana kālakato na dissati<BR>
         ko n'; idha kandataṃ bālyataro ti.  <b>|| 1205 ||</b><BR>
<b>Vv_VII,9[=83].7</b>        Saccaṃ kho vadesi māṇava<BR>
         aham eva kandataṃ bālyataro<BR>
         candaṃ viya dārako rudaṃ<BR>
         petaṃ kālakatābhipatthayan ti.  <b>|| 1206 ||</b><BR>
<b>Vv_VII,9[=83].8</b>    Ādittaṃ vata maṃ santaṃ ghatasittaṃ va pāvakaṃ<BR>
     vārinā viya osiñcaṃ sabbaṃ nibbāpaye daraṃ.  <b>|| 1207 ||</b><BR>
<b>Vv_VII,9[=83].9</b>    Abbahī vata me sallaṃ sokaṃ hadayanissitaṃ<BR>
     yo me sokaparetassa puttasokaṃ apānudi.  <b>|| 1208 ||</b><BR>
<BR>
<BR>
<b>[page 124]</b><BR>
<i>124                                 Purisavimāna</i><BR>
<b>Vv_VII,9[=83].10</b>   Svāhaṃ abbūḷhasallo 'smi sītibhūto 'smi nibbuto<BR>
     na socāmi na rodāmi tava sutvāna māṇavā ti.  <b>|| 1209 ||</b><BR>
<b>Vv_VII,9[=83].11</b>   Devatā nu 'si gandhabbo ādu Sakko purindado<BR>
     ko vā tvaṃ kassa vā putto kathaṃ jānemu taṃ mayan ti.  <b>|| 1210 ||</b><BR>
<b>Vv_VII,9[=83].12</b>       Yañ ca kandasi yañ ca rodasi<BR>
         puttaṃ āḷāhane sayaṃ ḍahitvā<BR>
         svāhaṃ kusalaṃ karitvā kammaṃ<BR>
         Tidasānaṃ sahavyataṃ patto ti.  <b>|| 1211 ||</b><BR>
<b>Vv_VII,9[=83].13</b>       Appaṃ vā bahuṃ vā nāddasāma<BR>
         dānaṃ dadantassa sake agāre<BR>
         uposathakammaṃ vā tādisaṃ<BR>
         kena kammena gato 'si devalokan ti.  <b>|| 1212 ||</b><BR>
<b>Vv_VII,9[=83].14</b>       Ābādhiko 'haṃ dukkhito gilāno<BR>
         āturarūpo 'mhi sake nivesane<BR>
         buddhaṃ vigatarajaṃ vitiṇṇakaṅkhaṃ<BR>
         addakkhiṃ sugataṃ anomapaññaṃ.  <b>|| 1213 ||</b><BR>
<b>Vv_VII,9[=83].15</b>       Svāhaṃ muditamano pasannacitto<BR>
         añjaliṃ akariṃ tathāgatassa<BR>
         tāhaṃ kusalaṃ karitvāna kammaṃ<BR>
         Tidasānaṃ sahavyataṃ patto ti. <b>|| 1214 ||</b><BR>
<b>Vv_VII,9[=83].16</b>       Acchariyaṃ vata abbhūtaṃ<BR>
         añjalikammassa ayam īdiso vipāko<BR>
         aham pi muditamano pasannacitto<BR>
         ajj'; eva buddhaṃ saraṇaṃ vajāmī ti.  <b>|| 1215 ||</b><BR>
<b>Vv_VII,9[=83].17</b>       Ajj'; eva buddhaṃ saraṇaṃ vahāhi<BR>
         dhammañ ca saṅghañ ca pasannacitto<BR>
         tath'; eva sikkhāya padāni pañca<BR>
         akhaṇḍaphullāni samādiyassu.  <b>|| 1216 ||</b><BR>
<b>Vv_VII,9[=83].18</b>       Pāṇātipātā viramassu khippaṃ<BR>
         loke adinnaṃ parivajjayassu<BR>
         amajjapo mā ca musā bhaṇāhi<BR>
         sakena dārena ca hohi tuṭṭho.  <b>|| 1217 ||</b><BR>
<b>Vv_VII,9[=83].19</b>   Atthakāmo 'si me yakkha hitakāmo 'si devate<BR>
     karomi tuyhaṃ vacanaṃ tvaṃ si ācariyo mama.  <b>|| 1218 ||</b><BR>
<b>Vv_VII,9[=83].20</b>   Upemi buddhaṃ saraṇaṃ dhammañ cāpi anuttaraṃ<BR>
     saṅghañ ca naradevassa gacchāmi saraṇaṃ ahaṃ.  <b>|| 1219 ||</b><BR>
<BR>
<BR>
<b>[page 125]</b><BR>
<i>125                                 Sunikkhittavagga</i><BR>
<b>Vv_VII,9[=83].21</b>       Pāṇātipātā viramāmi khippaṃ<BR>
         loke adinnaṃ parivajjayāmi<BR>
         amajjapo no ca musā bhaṇāmi<BR>
         sakena dārena ca homi tuṭṭho ti.  <b>|| 1220 ||</b><BR>
                             Maṭṭakuṇḍalī-vimānaṃ<BR>
<BR>
<BR>
<b>[page 126]</b><BR>
<i>126                                 Purisavimāna</i><BR>
                            <b>84 Serissakavimānavatthu</b><BR>
<b>Vv_VII,10[=84].1</b>        Suṇotha yakkhassa ca vāṇijāna ca<BR>
         samāgamo yattha tadā ahosi<BR>
         yathā kathaṃ itarītarena cāpi<BR>
         subhāsitaṃ tañ ca suṇātha sabbe.  <b>|| 1221 ||</b><BR>
<b>Vv_VII,10[=84].2</b>        Yo so ahu rājā Pāyāsi nāma<BR>
         Bhummānaṃ sahavyagato yasassī<BR>
         so modamāno va sake vimāne<BR>
         amānuso mānuse ajjhabhāsī ti.  <b>|| 1222 ||</b><BR>
<b>Vv_VII,10[=84].3</b>        Vaṅke araññe amanussaṭṭhāne<BR>
         kantāre appodake appabhakkhe<BR>
         suduggame vaṇṇupathassa majjhe<BR>
         vaṅkaṃbhayā naṭṭhamanā manussā.  <b>|| 1223 ||</b><BR>
<b>Vv_VII,10[=84].4</b>        Na-y-idha phalā mūlamayā ca santi<BR>
         upādānaṃ natthi kuto 'dha bhakkho<BR>
         aññatra paṃsūhi ca vālukāhi ca<BR>
         tattāhi uṇhāhi ca dāruṇāhi ca.  <b>|| 1224 ||</b><BR>
<b>Vv_VII,10[=84].5</b>        Ujjaṅgalaṃ tattaṃ ivaṃ kapālaṃ<BR>
         anāyasaṃ paralokena tulyaṃ<BR>
         luddānaṃ āvāsam idaṃ purāṇaṃ<BR>
         bhūmippadeso abhisattarūpo.  <b>|| 1225 ||</b><BR>
<b>Vv_VII,10[=84].6</b>        Atha tumhe kena vaṇṇena<BR>
         kim āsamānā imaṃ padesaṃ hi<BR>
         anuppaviṭṭhā sahasā samecca<BR>
         lobhā bhayā athavā sampamūḷhā ti.  <b>|| 1226 ||</b><BR>
<b>Vv_VII,10[=84].7</b>        Magadhesu Aṅgesu ca satthavāhā<BR>
         āropayissaṃ paṇiyaṃ puthuttaṃ<BR>
         te yāmase Sindhu-Sovīrabhūmiṃ<BR>
         dhanatthikā uddayaṃ patthayānā.  <b>|| 1227 ||</b><BR>
<BR>
<BR>
<b>[page 127]</b><BR>
<i>127                                 Sunikkhittavagga</i><BR>
<b>Vv_VII,10[=84].8</b>        Divā pipāsaṃ 'nadhivāsayantā<BR>
         yoggānukampañ ca samekkhamānā<BR>
         etena vegena āyāma sabbe<BR>
         rattiṃ maggaṃ paṭipannā vikāle.  <b>|| 1228 ||</b><BR>
<b>Vv_VII,10[=84].9</b>        Te duppayātā aparaddhamaggā<BR>
         andhākulā vippanaṭṭhā araññe<BR>
         suduggame vaṇṇupathassa majjhe<BR>
         disaṃ na jānāma pamūḷhacittā.  <b>|| 1229 ||</b><BR>
<b>Vv_VII,10[=84].10</b>       Idañ ca disvāna adiṭṭhapubbaṃ<BR>
         vimānaseṭṭhañ ca tavañ ca yakkha<BR>
         tat uttariṃ jīvitam āsamānā<BR>
         disvā patītā sumanā udaggā ti.  <b>|| 1230 ||</b><BR>
<b>Vv_VII,10[=84].11</b>       Pāraṃ samuddassa idañ ca vaṇṇuṃ<BR>
         vettācaraṃ saṅkupathañ ca maggaṃ<BR>
         nadiyo pana pabbatānañ ca duggā<BR>
         puthuddisā gacchatha bhogahetu.  <b>|| 1231 ||</b><BR>
<b>Vv_VII,10[=84].12</b>       Pakkhandiyāna vijitaṃ paresaṃ<BR>
         verajjake mānuse pekkhamānā<BR>
         yaṃ vo sutaṃ vā athavā pi diṭṭhaṃ<BR>
         accherakaṃ taṃ vo suṇoma tātā ti.  <b>|| 1232 ||</b><BR>
<b>Vv_VII,10[=84].13</b>       Ito pi accherataraṃ kumāra<BR>
         na no sutaṃ vā athavā pi diṭṭhaṃ<BR>
         atītamānussakam eva sabbaṃ<BR>
         disvā na tappāma anomavaṇṇaṃ.  <b>|| 1233 ||</b><BR>
<b>Vv_VII,10[=84].14</b>       Vehāsayaṃ pokkharañño savanti<BR>
         pahūtamalyā bahupuṇḍarīkā<BR>
         dumā c'; ime niccaphalūpapannā<BR>
         atīva gandhā surabhiṃ pavāyanti.  <b>|| 1234 ||</b><BR>
<b>Vv_VII,10[=84].15</b>       Veḷuriyatthambhā satam ussitāse<BR>
         silāpavāḷassa ca āyataṃsā<BR>
         masāragallā sahā lohitaṅkā<BR>
         thambhā ime jotirasāmayāse.  <b>|| 1235 ||</b><BR>
<b>Vv_VII,10[=84].16</b>       Sahassatthambhaṃ atulānubhāvaṃ<BR>
         tesūpari sādhu-m-idaṃ vimānaṃ<BR>
         ratanantaraṃ kañcanavedimissaṃ<BR>
         tapanīyapaṭṭehi ca sādhu channaṃ.  <b>|| 1236 ||</b><BR>
<b>Vv_VII,10[=84].17</b>       Jambonaduttattam idaṃ sumaṭṭho<BR>
         pāsādasopānaphalūpapanno<BR>
         daḷho ca vaggu ca susaṅgato ca<BR>
         atīva nijjhānakhamo manuñño.  <b>|| 1237 ||</b><BR>
<BR>
<BR>
<b>[page 128]</b><BR>
<i>128                                 Purisavimāna</i><BR>
<b>Vv_VII,10[=84].18</b>       Ratanantarasmiṃ bahuannapānaṃ<BR>
         parivārito accharāsaṅgaṇena<BR>
         muraja-āḷambaraturiyaghuṭṭo<BR>
         abhivandito 'si thutivandanāya. <b>|| 1238 ||</b><BR>
<b>Vv_VII,10[=84].19</b>       So modasi nārigaṇappabodhano<BR>
         vimānapāsādavare manorame<BR>
         acintiyo sabbaguṇūpapanno<BR>
         rājā yathā Vessavaṇo Naḷinyā. <b>|| 1239 ||</b><BR>
<b>Vv_VII,10[=84].20</b>       Devo nu āsi udavāsi yakkho<BR>
         udāhu devindo manussabhūto<BR>
         pucchanti taṃ vāṇijā satthavāhā<BR>
         ācikkha ko nāma tuvaṃ si yakkho ti.  <b>|| 1240 ||</b><BR>
<b>Vv_VII,10[=84].21</b>       Serissako nāma aham hi yakkho<BR>
         kantāriyo vaṇṇupathamhi gutto<BR>
         imaṃ padesaṃ abhipālayāmi<BR>
         vacanakaro Vessavaṇassa rañño ti.  <b>|| 1241 ||</b><BR>
<b>Vv_VII,10[=84].22</b>       Adhiccaladdhaṃ pariṇāmajan te<BR>
         sayaṃ kataṃ udāhu devehi dinnaṃ<BR>
         pucchanti taṃ vāṇijā satthavāhā<BR>
         kathaṃ tayā laddham idaṃ manuññan ti.  <b>|| 1242 ||</b><BR>
<b>Vv_VII,10[=84].23</b>       Nādhiccaladdhaṃ na pariṇāmajaṃ me<BR>
         na sayaṃ kataṃ na hi devehi dinnaṃ<BR>
         sakehi kammehi apāpakehi<BR>
         puññehi me laddham idaṃ manuññan ti.  <b>|| 1243 ||</b><BR>
<b>Vv_VII,10[=84].24</b>       Kin te vataṃ kiṃ pana brahmacariyaṃ<BR>
         kissa suciṇṇassa ayaṃ vipāko<BR>
         pucchanti taṃ vāṇijā satthavāhā<BR>
         kathaṃ tayā laddhaṃ idaṃ vimānan ti.  <b>|| 1244 ||</b><BR>
<b>Vv_VII,10[=84].25</b>       Mamaṃ Pāyāsī ti ahū samaññā<BR>
         rajjaṃ yadā kārayiṃ Kosalānaṃ<BR>
         natthikadiṭṭhi kadariyo pāpadhammo<BR>
         ucchedavādī ca tadā ahosiṃ.  <b>|| 1245 ||</b><BR>
<b>Vv_VII,10[=84].26</b>       Samaṇo ca kho āsi Kumārakassapo<BR>
         bahussuto cittakathī uḷāro<BR>
         so me tadā dhammakathaṃ akāsi<BR>
         diṭṭhivisūkāni vinodayī me.  <b>|| 1246 ||</b><BR>
<b>Vv_VII,10[=84].27</b>       Tāhaṃ tassa dhammakathaṃ suṇitvā<BR>
         upāsakattaṃ paṭivedayissaṃ<BR>
         pāṇātipātā virato ahosiṃ<BR>
         loke adinnaṃ parivajjayissaṃ<BR>
<BR>
<BR>
<b>[page 129]</b><BR>
<i>129                                 Sunikkhittavagga</i><BR>
         amajjapo no ca musā abhāṇiṃ<BR>
         sakena dārena ca homi tuṭṭho.  <b>|| 1247 ||</b><BR>
<b>Vv_VII,10[=84].28</b>       Taṃ me vataṃ taṃ pana brahmacariyaṃ<BR>
         tassa suciṇṇassa ayaṃ vipāko<BR>
         teh'; eva kammehi apāpakehi<BR>
         puññehi me laddham idaṃ vimānan ti. <b>|| 1248 ||</b><BR>
<b>Vv_VII,10[=84].29</b>       Saccaṃ kirāhaṃsu narā sapaññā<BR>
         anaññathā vacanaṃ paṇḍitānaṃ<BR>
         yahiṃ yahiṃ gacchati puññakammo<BR>
         tahiṃ tahiṃ modati kāmakāmī.  <b>|| 1249 ||</b><BR>
<b>Vv_VII,10[=84].30</b>       Yahiṃ yahiṃ sokapariddavo ca<BR>
         vadho ca bandho ca parikkileso<BR>
         tahiṃ tahiṃ gacchati pāpakammo<BR>
         na muccati duggatiyā kadācī ti. <b>|| 1250 ||</b><BR>
<b>Vv_VII,10[=84].31</b>       Sammūḷharūpo va jano ahosi<BR>
         asmiṃ muhutte kalalīkato va<BR>
         janass'; imassa tuyhañ ca kumāra<BR>
         appaccayo kena nu kho ahosī ti. <b>|| 1251 ||</b><BR>
<b>Vv_VII,10[=84].32</b>       Ime pi sirīsavanā ca tātā<BR>
         dibbā gandhā surabhiṃ sampavanti<BR>
         te sampavāyanti imaṃ vimānaṃ<BR>
         divā ca ratto ca tamaṃ nihantā. <b>|| 1252 ||</b><BR>
<b>Vv_VII,10[=84].33</b>       Imesañ ca kho vassataccayena<BR>
         sipāṭikā phalati ekamekā<BR>
         mānussakaṃ vassasataṃ atītaṃ<BR>
         yadagge kāyamhi idhūpapanno.  <b>|| 1253 ||</b><BR>
<b>Vv_VII,10[=84].34</b>       Disvān'; ahaṃ vassasatāni pañca<BR>
         asmiṃ vimāne ṭhatvāna tātā<BR>
         āyukkhayā puññakkhayā cavissaṃ<BR>
         ten'; eva sokena pamucchito 'smī ti. <b>|| 1254 ||</b><BR>
<b>Vv_VII,10[=84].35</b>       Kathaṃ nu soceyya tathāvidho so<BR>
         laddhā vimānaṃ atulaṃ cirāya<BR>
         ye cāpi kho ittaram upapannā<BR>
         te nūna soceyyuṃ parittapuññā ti.  <b>|| 1255 ||</b><BR>
<b>Vv_VII,10[=84].36</b>       Anucchaviṃ ovadiyañ ca me taṃ<BR>
         yaṃ maṃ tumhe peyyavācaṃ vadetha<BR>
         tumhe ca kho tātā mayānuguttā<BR>
         yen'; icchakaṃ tena paletha sotthin ti.  <b>|| 1256 ||</b><BR>
<BR>
<BR>
<b>[page 130]</b><BR>
<i>130                                 Purisavimāna</i><BR>
<b>Vv_VII,10[=84].37</b>       Gantvā mayaṃ Sindhu-Sovīrabhūmiṃ<BR>
         dhanatthikā uddayaṃ patthayānā<BR>
         yathāpayogā paripuṇṇacāgā<BR>
         kāhāma Serissa mahaṃ uḷāran ti.  <b>|| 1257 ||</b><BR>
<b>Vv_VII,10[=84].38</b>       Mā c'; eva Serissa mahaṃ akattha<BR>
         sabbañ ca vo bhavissati yaṃ vadetha<BR>
         pāpāni kammāni vivajjayātha<BR>
         dhammānuyogañ ca adhiṭṭhahāthā ti.  <b>|| 1258 ||</b><BR>
<b>Vv_VII,10[=84].39</b>       Upāsako atthi imamhi saṅghe<BR>
         bahussuto sīlavatūpapanno<BR>
         saddho ca cāgī ca supesalo ca<BR>
         vicakkhaṇo santusito mutīmā.  <b>|| 1259 ||</b><BR>
<b>Vv_VII,10[=84].40</b>       Sañjānamāno na musā bhaṇeyya<BR>
         parūpaghātāya na cetayeyya<BR>
         vebhūtikaṃ pesuṇaṃ no kareyya<BR>
         saṇhañ ca vācaṃ sakhilaṃ bhaṇeyya.  <b>|| 1260 ||</b><BR>
<b>Vv_VII,10[=84].41</b>       Sagāravo sapatisso vinīto<BR>
         apāpako adhisīle visuddho<BR>
         so mātaraṃ pitarañ cāpi jantu<BR>
         dhammena poseti ariyavutti.  <b>|| 1261 ||</b><BR>
<b>Vv_VII,10[=84].42</b>       Maññe so mātāpitunnaṃ kāraṇā<BR>
         bhogāni pariyesati na attahetu<BR>
         mātāpitunnañ ca yo accayena<BR>
         nekkhammapoṇo carissati brahmacariyaṃ.  <b>|| 1262 ||</b><BR>
<b>Vv_VII,10[=84].43</b>      Ujū avaṅko asaṭho amāyo<BR>
         na lesakappena ca vohareyya<BR>
         so tādiso sukatakammakārī<BR>
         dhamme ṭhito kinti labhetha dukkhaṃ.  <b>|| 1263 ||</b><BR>
<b>Vv_VII,10[=84].44</b>       Taṃ kāraṇā pātukato 'mhi attanā<BR>
         tasmā dhammaṃ passatha vāṇijāse<BR>
         aññatra ten'; iha bhasmī bhavetha<BR>
         andhākulā vippanaṭṭhā araññe,<BR>
         taṃ khippamānena lahuṃ parena<BR>
         sukho ha ve sappurisena saṅgamo ti.  <b>|| 1264 ||</b><BR>
<b>Vv_VII,10[=84].45</b>       Kiṃ nāma so kiñca karoti kammaṃ<BR>
         kiṃ nāmadheyyaṃ kiṃ pana tassa gottaṃ<BR>
         mayam pi naṃ daṭṭhukām'; amha yakkha<BR>
         yassānukampāya idhāgato 'si<BR>
         lābhā hi tassa yassa tuvaṃ pihesī ti. <b>|| 1265 ||</b><BR>
<BR>
<BR>
<b>[page 131]</b><BR>
<i>131                                 Sunikkhittavagga</i><BR>
<b>Vv_VII,10[=84].46</b>       Yo kappako Sambhavanāmadheyyo<BR>
         upāsako kocchaphalūpajīvī<BR>
         jānātha naṃ tumhākaṃ pesiyo so<BR>
         mā kho naṃ hīḷittha supesalo so ti.  <b>|| 1266 ||</b><BR>
<b>Vv_VII,10[=84].47</b>       Jānāmase yaṃ tvaṃ vadesi yakkha<BR>
         na kho naṃ jānāma sa ediso ti<BR>
         mayam pi naṃ pūjayissāma yakkha<BR>
         sutvāna tuyhaṃ vacanaṃ uḷāran ti.  <b>|| 1267 ||</b><BR>
<b>Vv_VII,10[=84].48</b>       Ye kec'; imasmiṃ satthe manussā<BR>
         daharā mahantā athavā pi majjhimā<BR>
         sabbe va te ālambantu vimānaṃ<BR>
         passantu puññāna phalaṃ kadariyā ti.  <b>|| 1268 ||</b><BR>
<b>Vv_VII,10[=84].49</b>       Te tattha sabbe va: ahaṃ pure ti<BR>
         taṃ kappakaṃ tattha purakkhipitvā<BR>
         sabbe va te ālaṃbiṃsu vimānaṃ<BR>
         Masakkasāraṃ viya Vāsavassa.  <b>|| 1269 ||</b><BR>
<b>Vv_VII,10[=84].50</b>       Te tattha sabbe va: ahaṃ pure ti<BR>
         upāsakattaṃ paṭivedayiṃsu<BR>
         pāṇātipātā viratā ahesuṃ<BR>
         loke adinnaṃ parivajjayiṃsu<BR>
         amajjapā no ca musā bhaṇiṃsu<BR>
         sakena dārena ca ahesuṃ tuṭṭhā.  <b>|| 1270 ||</b><BR>
<b>Vv_VII,10[=84].51</b>       Te tattha sabbe va: ahaṃ pure ti<BR>
         upāsakattaṃ paṭivedayitvā-<BR>
         pakkāmi sattho anumodamāno<BR>
         yakkhiddhiyā anumato punappunaṃ.  <b>|| 1271 ||</b><BR>
<b>Vv_VII,10[=84].52</b>       Gantvāna te Sindhu-Sovīrabhūmiṃ<BR>
         dhanatthikā uddayaṃ patthayānā<BR>
         yathāpayogā paripuṇṇalābhā<BR>
         paccāgamuṃ Pāṭaliputtam akkhataṃ.  <b>|| 1272 ||</b><BR>
<b>Vv_VII,10[=84].53</b>       Gantvāna te saṃ gharaṃ sotthivanto<BR>
         puttehi dārehi samaṅgibhūtā<BR>
         ānandī vittā sumanā patītā<BR>
         akaṃsu Serissa mahaṃ uḷāraṃ<BR>
         Serissakaṃ te pariveṇaṃ māpayiṃsu.  <b>|| 1273 ||</b><BR>
<b>Vv_VII,10[=84].54</b>       Etādisā sappurisāna sevanā<BR>
         mahatthikā dhammaguṇāna sevanā<BR>
         ekassa atthāya upāsakassa<BR>
         sabbe va sattā sukhitā ahesun ti.  <b>|| 1274 ||</b><BR>
                               Serissakavimānaṃ<BR>
<BR>
<BR>
<b>[page 132]</b><BR>
<i>132                                 Purisavimāna</i><BR>
[FOOTNOTES]<BR>
<BR>
<BR>
<b>[page 133]</b><BR>
<i>133                                 Sunikkhittavagga</i><BR>
[FOOTNOTES]<BR>
<BR>
<BR>
<b>[page 134]</b><BR>
<i>134                                 Purisavimāna</i><BR>
                           <b>85 Sunikkhittavimānavatthu</b><BR>
<b>Vv_VII,11[=85].1</b>        Uccam idaṃ maṇithūṇaṃ vimānaṃ<BR>
         samantato dvādasayojanāni<BR>
         kūṭāgārā sattasatā uḷārā<BR>
         veḷuriyatthambhā rucakatthatā subhā.  <b>|| 1275 ||</b><BR>
<b>Vv_VII,11[=85].2</b>        Tatth'; acchasi pivasi khādasī ca<BR>
         dibbā ca vīṇā pavadanti vaggū<BR>
         dibbā rasā kāmaguṇ'; ettha pañca<BR>
         nāriyo ca naccanti suvaṇṇachannā.  <b>|| 1276 ||</b><BR>
<b>Vv_VII,11[=85].3</b>    Kena t'; etādiso vaṇṇo kena te idha-m-ijjhati<BR>
     uppajjanti ca te bhogā ye keci manaso piyā.  <b>|| 1277 ||</b><BR>
<b>Vv_VII,11[=85].4</b>        Pucchāmi taṃ deva mahānubhāva<BR>
         manussabhūto kim akāsi puññaṃ<BR>
         kenāsi evaṃ jalitānubhāvo<BR>
         vaṇṇo ca te sabbadisā pabhāsatī ti.  <b>|| 1278 ||</b><BR>
<BR>
<BR>
<b>[page 135]</b><BR>
<i>135                                 Sunikkhittavagga</i><BR>
<b>Vv_VII,11[=85].5</b>    So devaputto attamano Moggallānena pucchito<BR>
     pañhaṃ puṭṭho viyākāsi yassa kammass'; idaṃ phalaṃ.  <b>|| 1279 ||</b><BR>
<b>Vv_VII,11[=85].6</b>        Dunikkhittaṃ mālaṃ sunikkhipitvā<BR>
         patiṭṭhapetvā sugatassa thūpe<BR>
         mahiddhiko c'; amhi mahānubhāvo<BR>
         dibbehi kāmehi samaṅgibhūto.  <b>|| 1280 ||</b><BR>
<b>Vv_VII,11[=85].7</b>    Tena m'; etādiso vaṇṇo tena me idha-m-ijjhati<BR>
     uppajjanti ca me bhogā ye keci manaso piyā.  <b>|| 1281 ||</b><BR>
<b>Vv_VII,11[=85].8</b>       Akkhāmi te bhikkhu mahānubhāva<BR>
         manussabhūto yam ahaṃ akāsiṃ<BR>
         ten'; amhi evaṃ jalitānubhāvo<BR>
         vaṇṇo ca me sabbadisā pabhāsatī ti.  <b>|| 1282 ||</b><BR>
                              Sunikkhittavimānaṃ<BR>
<BR>
     Tass'; uddānaṃ:<BR>
     Dve daliddā dve vihārā bhatako gopāla-Kanthakā anekavaṇṇa-maṭṭakuṇḍalī Serissako sunikkhittaṃ; purisānaṃ tatiyo vaggo ti.<BR>
                            Purisavimāne tatiyo vaggo<BR>
                              Bhāṇavāraṃ catutthaṃ<BR>
                            Vimānavatthu niṭṭhitaṃ<BR>
                            SUNIKKHITTAVAGGO SATTAMO<BR>
<BR>
<BR>
<BR>
<BR>
<BR>
<BR>
</body></html>
